БАГРАТ ШЬЫНҚӘБА

А М Ш Ы Н Ҵ А ҚӘА
(1967–1978 шш.)

Аҟәа
Аԥҳәынҭшәҟәҭыжьырҭа
2019

УДК 82-94
ББК 84(5Абх)-49
Шь 81

Ашәҟәы ҭыжьуп Баграт Шьынқәба ихьӡ зху
аԥсуа бвзшәа арҿиара афонд абзоурала

Шьынқәба, Б. У.
Шь 81 Амшынҵақәа (1967–1978 шш.) / Баграт Шьынқәба.
— Аҟәа : Аԥҳәынҭ­шәҟәҭыжьырҭа, 2019. — 224 д.
г/р 978-5-122-49-11019
Аизга ианылеит Аԥсны жәлар рпоет, Д. И. Гәлиа ихьӡ зху
Аҳәынҭқарратә премиа алауреат, аорден «Ахьӡ-Аԥша» 1-тәи
аҩаӡара занашьоу Баграт Шьынқәба 1967–1978 шықәсқәа
ирыҵаркуа имшынҵақәа.
Урҭ ибзианы ирныԥшуеит усҟантәи аамҭазы ҳажәлар
зҭагылаз ауадаҩрақәа, иара Баграт Шьынқәба ихаҭа
рҿиаҩык, аҳәынҭқарратә усзуҩык иаҳасабала имаз аԥынгылақәа.

УДК 82-94
ББК 84(5Абх)-49

© Шьынқәба, Б. У., аҭынхацәа, 2019
© Аԥҳәынҭшәҟәҭыжьырҭа, 2019

Б А Г РАТ Ш Ь Ы Н ҚӘ Б А

Шықәсқәак раԥхьа ажурнал «Алашара» аредакциаҿы
дҳазнеит Аԥсны Афырхаҵа, Аԥсны жәлар рпоет Баг­
рат Шьынқәба имаҭа Леуан Миқаа. Гәыблыла аԥсшәа
анааибаҳҳәа ашьҭахь, уи дыԥхашьаԥхаҵо иаацәыригеит
акырӡа дзыхӡыӡоз қьаадқәак. Урҭ уаанӡагьы зыӡбахә
саҳахьаз, аха «злакҭа» сҭамԥшыцыз Баграт Шьынқәба
акыршықәса зыҩра даҿыз имшынҵақәа ракәын…
Сара иаразнак даара сеигәырӷьеит, избанзар, Баграт
Шьынқәба иеиԥш иҟаз ашәҟәыҩҩы ду инапы иҵыҵыз
зегьы реиқәырхара, ркьыԥхьра ҳара ҳуалԥшьақәа зегьы
раԥхьа иҳаргылоит!.. Насгьы, ҳара даара пату зқәаҳҵоз,
ақырҭуа-аԥсуа еибашьра агәҭаҵәҟьа иалагылаз, арҭ
амшынҵақәа ахәыҷ иеиԥш дрыхӡыӡо игәыдырҟәыҟәлан
данааҩнала, еиҳагьы сгәы ааԥшааит…
— Амала, иудыруаз, Анатоли, сара апоет иҭынхак
иаҳасабала азин сымоуп, арҭ аматериалқәа ркьыԥхьра
иаԥсоуп ҳәа шәгәы иаанагозар, макьана иузымкьыԥхьуа
аҭыԥқәа рамхра… Избанзар, сара сабду аамҭа уадаҩ
далагылан, иҟан дызҭахыз, идгылоз, аха иҟан есымша шьапҿаршә изызуазгьы!.. Урҭ рыхьӡқәа аартны
иахьиҳәогьы ыҟоуп, иахьимҳәогьы ыҟоуп, аха урҭ реиԥш
иҟоу аҭыԥқәа макьана иаҳкьыԥхьрым… Аамҭа ԥыҭк
бжьалааит, нас икьыԥхьтәхар, мышкызны алитерату­
раҭҵааҩцәа иаԥсоуп ҳәа ирыԥхьаӡар, ҳаргьы ҳазхәыцып…
— Ибзиоуп, Леуан, ҳара шәара, Баграт иҭаацәа, ишәҳәо
ҳадгылоит, агәрагьы аагоит, ҳаԥхьаҩцәа рзы арҭ хәы
змаӡам амшынҵақәа шҳамҭа духо!..
Усҟан урҭ амшынҵақәа «Алашара» ф-номерк
ирнаҳҵеит, аиаша шәасҳәап, ҳжурнал зегь раҵкыс
3

аԥхьаҩцәа анамаз аибашьра ашьҭахьтәи ашықәсқәа
иреиуазар ҟалап уи аамҭа… Аиааира апроспект аҿы иҟоу
ҳашәҟәыҭирҭақәа рҿы аҭиразы иқәгылаз ажурналқәа
иаразнак иқәырԥааит, «еимырҵәеит», нас, уаҳа иабацоз, иашьҭалан ҳара ҳредакциахь иаауан, ҳаргьы
ҳгәырӷьаҵәа ираҳҭон.
Уиаахыс, уажәшьҭа жәашықәса иреиҳаны иҵхьеит,
арҭ амшынҵақәа шәҟәны рҭыжьра сгәы иҵхоижьҭеи.
Ааигәа ақалақь аҿы ҳаиқәшәеит Баграт имаҭа Леуани сареи, уи иагьиасҳәеит ишсабаԥу арҭ амшынҵақәа еизакны
рҭыжьра, аҭаацәа ақәшаҳаҭзар, уи азҵаара аҳәынҭқарра
аҿаԥхьа ишықәҳаргыло…
— Ибзиоуп, сақәшаҳаҭуп урҭ рҭыжьра, амала, исҭахуп
иара Баграт ихьӡ зху, сара сызхагылоу Афонд абзоурала иҭҳажьырц!.. Џьабаас ишәоуеит, аха, аиқәыршәара
шәалага, аҭыжьра ҳара ҳадгылоит!..
Убасҟан сқьышә инықәыххит, ани уара унапала иамухыз аҭыԥқәа ацаҳҵарыма ҳәа, аха иара ихаҭагьы уи
уажәраанӡа дшазхәыцхьаз, аха макьана изаацәоуп ҳәа
ихы агәра шаиргахьаз анеилыскаа, уа саангылеит…
Иахьа аԥхьаҩ унапаҿы иукуп абаҩхатәра дуӡӡа
змаз, шәышықәса рахьтә знык ииуа агеницәа иреиуоу, зырҿиамҭа ссирқәа инарываргыланы, хәы змаӡам,
дызлагылаз аамҭа асаркьа цқьеиԥш икаххаа изныԥшуа
амшынҵақәа ҳзаанзыжьыз апоет ишәҟәы!.. Уи ибжьы
ҳгәы иқәыҩуанаҵ, ҳлымҳа иҭаҩуанаҵ, ҳазқәыло ацҳа
маакырадагьы ҳақәсуеит!..
Анатоли Лагәлаа

А М Ш Ы Н Ҵ А ҚӘА
( 1967–1978 шш.)

Аԥсуа жәлар атрагедиа аамҭа изҭагылаз
зырҵабыргуа ҭоурыхтә документуп
Иахьа инаркны нап асыркуеит амшынҵақәа рҭаҩра.
Санҵамҭақәа ирнымԥшыр ҟалашам сгәы иҭаскыз аганахьала аԥышәа шсымам. Хра злоу ныжьны, рацәак
зҵазымкуа хҭыск сҽасҭацәазар ҟалоит, аха иҟасҵарызеи,
ишырҳәо еиԥш, дасу иара ишидыруа дцәаӷәоит. Сгәы
иалоуп иахьауажәраанӡа ашәҟәыҩҩы иҳақ исыднаҵоз
аус ҟаимаҭ аважьны сахьыҟаз. Ицаз — цагәышьеит,
ахьҵәыуара иаҳнаҭагәышьозеи? Аринахыс агәҽанызаара
сыгсыжьрым. Исԥыларан иҟоу ахҭысқәа ишахәҭоу еилкааны исызҭаҩрыма? Урҭ рыхәшьарақәа ахьаҭаху обиективра сцәагхарыма? Сара амаакыра змам ацҳаҵәры
иқәгылоу схы идыскылар сылшоит, дыршьа сзаҭаӡом,
мчык насыгәҭасны аҭәагашоуара саналанажьуа аамҭа.
Мышкызны арҭ анҵамҭақәа ӡәыр иԥыхьашәаран иҟазар,
уи агәра игартә еиԥш изцәажәарыма сызнысыз сымш
шуадаҩӡаз? Арҿиара аус аҷыдахаз акгьы саҿымызҭгьы,
иахьа сҩымҭақәа раҟара рыдгылазаарын, аха уи еиԥш
алахьынҵа сара исмоугәышьеит. Сшыҷкәынӡаз аполитика ӡырҩаш саланахалеит, сшыҷкәынӡаз еилыскааит сыԥсадгьыл залымдарала ишаауа, иахьагьы
аҟымҟымра ишҭагыло. Ан лҿаԥхьа ахҭылҵ иуалузеи?
Зегь раԥхьаӡагьы ан лгәы дамгартә еиԥш дныҟәозароуп!
Сара сзынгьы иҟам даҽа мҩак.

1967 ш.

5

1967 шықәса
Октиабр 4
Иахьа атипографиаҿы сахьнеиз, Михаил Гадлиба снапы иааиркит сҩымҭақәа реизга актәи атом. Ахәаԥшра
саҿуп.
Еҳ, анаџьалбеит, заҟа игәырмаҷгоузеи баҩхатәра
змаӡам ауаа алитература иахьаланагалаз, ашәҟәыҩҩы
иаша илахьынҵа аӡбара дара рнапы иахьанырҵаз! Агәра
згоит сара, мышкы-ахымшк аҵыхәа зегьы ирбарҭан
иҟалоит урҭ машәырны алитература ишаланагалаз. Аҵла
аназҳауа амахәҭа ҩарҵәмарҵәқәа канаԥсоит!
Октиабр 5
Иахьатәи амш хлахаҵгьежьрада, еизыҵҟьарыда,
гәыԥжәарада исхызгеит. Ҩыџьа аҷкәынцәа Москваҟа
аспирантура иҭаларц еиԥш аҭыԥқәа рзылхны, қьаадла
еиқәыршәаны амҩа иқәысҵеит. Акадр разыҟаҵара,
еиҳаракгьы афилологиаҭҵааҩцәа — суалԥшьақәа ируакуп.
Октиабр 6
Иахьа иҟан Қырҭтәылатәи акомпартиа Аԥснытәи аобком абиуро. Ирацәан еиуеиԥшымыз азҵаарақәа. Абиуро — даара иусхьанҭоуп, ауаҩы дыҵнахуеит. Уаԥхьа
ииасуеит еиуеиԥшым ауаа: урҭ ҟазшьала еиԥшым,
хшыҩлагьы еиҟарам. Џьоукы уаа цқьақәоуп, акы ада акгьы рыздыруам, џьоукы ӷьычцәоуп, гызмалқәоуп, урҭ
ацхырааҩцәагьы рымоуп. Убарҭ еиҵарҟәаҟәаз уртытлароуп, риааирагьы уадаҩӡоуп.
Абиуро ашьҭахь, есымша еиԥш, ахыхь сызҵысуеит.
6

Октиабр 7–8
Иахьа сабшоуп. Асааҭ 4 рзы Аҟәа ҳалҵит, Ҷлоуҟа амҩа
ҳақәуп. Сыԥшәма Ҭамареи сареи ҳаицуп. Иҳамҩатәны
Елыр ҳныдгылт, Бенур даабарц, уи уа аррамаҵзура дахысуеит. Ҳаҷкәын ицуп, дыбзиахәха дыҟоуп, аха маҷк илахь
шеиқәыз гәаҳҭеит. Иҿҳәара ааигәахо ианалага, амшқәа
рыхгара ицәыуадаҩзар акәхап.
Амра ҵлак ашәара илеихьан Лаганиахә ҳанхалоз. Амш
бзиан, ажәҩан шәахәацк хыршәламызт. Маҷкгьы ишоуран. Ахәы ҳаныҩхалазҵәҟьа сарӷьарахь сынхьаԥшуеит,
сылаԥш нарықәшәоит саби сани рнышәынҭрақәа. Амашьына аанаҳкылоит, анышәынҭрақәа ҳнархагылоит.
Устәи аҩныҟа ҳнеиуеит. Ҳла хазына Џьек, ԥахьа еиԥш
игәыбзыӷны, иԥо иаҳԥымлеит. Иҟалаз уи акәзаап,
ҳмашьына азымдырит (ажә ԥсахны аҿыц ҳақәтәан).
Хәыта рыцҳа дгәырӷьо даҳԥылеит, ишыҟалҵац еиԥш,
дҳакәшеит, дҳазӡатәит. Лгәабзиара ҽеимзар акәхап, илыгуп. Разҟыла деиқәымшәеит, бжьышықәса бахҭала илхылгеит. Аха иабаҟоу, убригь азымхеит, лара илымпыҵахеит
ҳабацәа рҭынхара! Уи лоуп абысгьы анысгьы ҳазхәаԥшуа.
Ишԥаҳаԥсыхәоу уи ак лыхьыр?
Аҩныҟа снеиаанӡа, аҷандар амҵан саатәеит,
сылаԥш нархызгахт ҳашҭа, ҳанхара, аандақәа, аҵлақәа,
ахыбрақәа уҳәару, саргьы убрахь снарылаҵаны — ҳажәит,
ҳажәгәышьеит, убама! Ҵыԥх уажәааны аурыс поет ду
А. Твардовски абра дыҟан. Ашҭа длеиҩеиуа дшықәыз,
дааҭгылан, ус иҳәеит: «Чувствуется, что здесь жизнь отшумела!» Хымԥада, диашоуп! Аха аԥсаатә иага аԥырра
азымариазаргьы, џьара иахьнықәтәаша махәҭак амоуп.
Саргьы ари адгьылҽыҭ ада ԥсыхәа сымам, сыԥсы ахаҩара
абраҟа иҭаҵәахуп.

7

Октиабр 9
Ажәеинраала «Октиабр ду» сырҽеиуан, иага зургьы иԥсыҽуп, аф аст, аха маҵмабак иаҩызоуп, сылахь
инаԥырасклап, уеизгьы слаԥшықәҵоуп. Ацәаҳәанҵагьы
(подстрочник) ҟасҵеит. Е. Евтушенко исҭару сыздыруам. Уи Гәылрыԥшь иԥсишьоит. Абри аиҭагара апроблема
ыҟамзар, ҳара апоетцәа еиҳа наҳҵуан...
Сгәы иалсит, Ҷ. Коӷониа (аҭыжьырҭа «Алашара»
адиректор) ҭелла дсацәажәон. Ҽааны иҭыҵраны иҟоу
сҩымҭақәа реизга аҩбатәи атом, 1969 шықәса анҵәамҭахь
унах ҳәа сеиҳәеит. Избан? Мап, снахом ҳәа иасҳәеит, аха
сажәа иалшозеи, иара аобкомаа ақәиршаҳаҭхьазар?!
Октиабр 12
Аамҭа цоит ишцац. Сырҿиамҭақәа ҟәырҷахакгьы
сызрыцымҵац. Хаҭала сара ҳәынҭқарратә чынуаҩык
сиеиӷьым.
Аԥсуа ҟазара ауадаҩра иҭагылоуп. Иазеиӷьхаран иҟоу
аусқәа срызхәыцуеит. «Иазеиӷьхаша» акәым, еиҳа ииашазар ҟалап «еиқәзырхаша» сҳәар. Ҳтеатртә ҟазара, ҳмузыка,
ҳашәаҳәара, ҳакәашара уҳәа иахьабалак агхақәа рацәоуп.
Зегь реиҳа ишәарҭахаз дара арҿиаратә напхгаҩцәа рцәа
иалашәом ашәарҭа ааскьара ишаҿу. Иаҳгәалаҳаршәап
ажәаԥҟа «Аӡиас иаго аҳәҳәабжь иаҳаӡом». Иахьынӡахәҭоу
хрыҩ азуым акадр рааӡареи рықәыргылареи рызҵаара.
Аконсерваториа иалган иаҳзаауеит ашәаҳәаҩцәа.
Иаҳҳәап, иахьа сара сҟны иҟан Амҷбеи Ҳалуашьи, ҽааны
лҵара далган дхынҳәуеит Логәуаԥҳа. Ишԥарыԥсыхәои
урҭ? Аҟәа иаанхар, ҳхы иаҳзархәома, џьара иҳашьҭыр,
ианаҳҭаху иаҳзырхынҳәуама?
Аԥсны аиҳабыра рацәак хьаас ирымам ари азҵаара.
Иацуха аԥша ӷәӷәала иасит, иџьоушьаша, шьхатәылантәи
акәын аԥша шаауаз, Ҷлоунтәи дааит саб иашьа иԥҳа Ну8

лиа. Уи иҳалҳәеит ҳра шкаҳаз. Сажәеинраала «Сыҵла»
ишаҳәоз еиԥш ауп ахҭыс шыҟалаз:
Исҭахым, сыҵла убааны укәакәихар,
Еиӷьуп ԥшацәгьак наус ухнажәар.
Еиӷьуп агәараҳәа укаҳабжь духар,
Еиӷьуп укаҳабжь ауаа еизнагар!

Ус сҳәеит аха, сабацәа рашҭа саннықәгылалак араҵла
ҳарак ахьгылаз ибжьышша ианызбалак, сгәы снамырхьыр ҟалашам.
Октиабр 13
Иахьа аобком аҿы, октиабр ду 50 шықәсхыҵра аныҳәа
амҩаԥгаразы иалху акомиссиа аилатәара рыман. Аус
иазеиӷьу маҷын, ацәажәара рацәан. Х-сааҭк ҳзеидымҵит.
Иажәа рацәаӡахеит апартиа Гәдоуҭатәи араиком актәи
амаӡаныҟәгаҩ В. Ҭаниа. Уи М. Хәарцкьиа имҩа шьҭихыр
ҳәа сшәо салагеит. Исуалуп, сиԥхьап, сиацәажәар, ихшыҩ
ҵаруп, издыруада сажәақәа ихәар.
Аобком ахьынтә ҳшааиуаз аԥхынтә театр ахь
ҳамҩахыҵит. Ҳахәаԥшит ҳҳәынҭкарратә ансамбль
анагӡарала Р. Гәымба иаԥиҵаз «Саҭбеи».
«...Сан, Очамчыраҟа сыргауеит, сан-аа...» Уаҵәы
асааҭ 11 рзы акабинет аҿы иҟалоит аилыргара. Еиҳарак
иахәаԥштәуп алибретто.
Изааӡарызеи, ҳапрофессионалтә ҟазара макьана
еибакәеибоуп!
Октиабр 15
Иахьа мҽышоуп, аҩны сыҟоуп. Ҷлоуҟа амашьына сышьҭит, уи даанагароуп саҳәшьа Мыкыта. Ӷәӷәала
деимҳәоит. Даараӡа хьаас дсымоуп. Лечкомиссиаҿы аҭыԥ
ылсххьеит, уа дышьҭаҳҵоит. Уаҩы ҳасаблагьы уи леиԥш
9

абзиа лыԥшаара уадаҩуп, аха изхәарҭагәышьоузеи,
насыԥла деиқәымшәеит. Лхаҵа дҭакын шықәса ҩажәа,
лара дизыԥшын. Саби сани ирҭаххеит рыӡӷаб аҩныҟа
ддырхынҳәырц, аха лара илымуит. Ус дхынҳәит лхаҵа,
аҷкәын дрыхшеит, уажәшьҭа убригьы дарԥысуп. Уажәы
саҳәшьа дычмазаҩхеит, сара амашьына смышьҭыр,
шықәса ҩажәа дыззыԥшыз лхаҵа Аҟәанӡа дизаагом!
Уанхәыцлак, зны-зынла, ҳажәлар ишырҳәо еиԥш,
анасыԥ — цыгәҵыхәоуп.
Ажәеинраалак сеиҩаӡо сашьҭоуп, аха ацәаара мацара ауп избо, ааигәара снанашьҭуам, издыруада
сааԥсацәазар?
Октиабр 18
Арҭ аҩымш-хымш акгьы саҿӡам, баша аусурахь
сныҟәоит, гәаҳәарак сымам, сыгәгьы сыхьлоит. Аԥхьара
мацара сҽасҭеит. Саԥхьан салгеит М. Цветаева лҩымҭа
«Сара с-Пушкин» («Мой Пушкин»), сгәы иахәеит, шьала
иҩуп. Цветаева ӷәӷәала лгәы иалоуп Пушкин иҭахара,
данԥшылоит апоет илахьынҵа, усҟан иабалдыргәышьоз
лара илзыԥшыз? Нас, ишԥанҵәеи лара лыԥсҭазаара?
«Ажәларқәа раб» Сталин дуӡӡа акырӡа Николаи актәи
иаԥигеит. Бенкендорф иҟны дауаагылахуаз Бериа абласаркьа, М. Цветаева лымацара лоума, миллионла ауаа
ҭадырхеит!
Октиабр 20
Амш ниасит ҟыҟдаҿыҟда. Иреиҳаӡоу Асовет Апрезидиум аҿы ҳахәаԥшит Ҷлоутәи Акультуратә хан апроект.
Иаҳзыргылар, хар змам акы акәхар ҟалап. Аха, аргылара зылшода? Знапы ианаҳҵода? Апроект сыманы Қарҭҟа
сеихароуп. Уа ашьапы скыроуп акәымзар, арахь ала акгьы алҵуам. Ирыцҳахеит Ҷлоуаа, жәларак хыҵакырҭа
рымаӡам!
10

Иацы Кәтол сыҟан, Махаз Гәаланӡиа анышә дарҭон.
Исзымчҳазт, Џьгьарданӡагьы сааит, анкьа зны аҵара
сымҵози абраҟа. Џьгьардаа идыргылеит аклуб. Лассы иҩналаран иҟоуп. Архитектура аганахьала рацәак
сыблаҿы имааит, ари еиԥш ахыбра ара рацәак ианаалом. Аҩнуҵҟа сыҩналан, еимыздеит, азал архиара
иаҿын. Сылаԥш иҵамшәеит изакәызаалак ԥсышәала
ицәажәоз лозунгк: исыкәшан игылаз ақыҭа анапхгаҩцәа
инақәырӷәӷәан ирасҳәеит сгәы иамыхәаз.
Иахьа ашьыжь сара сҿы дыҟан Москватәи акомпозитор Осокин. Уи аҩра даҿуп аԥсуа балет М. Лакрба илибретто иалхны. Иахьӡуп «Шарф Назиры». Уи ахаҵа дааилоит сара сҿы, ҳаицәажәалоит. Акомпозитор еилкааны
имоуп аԥсуа жәлар рмузыкатә фольклор шьардаӡа ишбеиоу. Ҩымҭак алихырц иҭахуп, аха илшоу здырхуада? Дара
аӡәык-ҩыџьак акомпозиторцәа иҳамоугьы, рыжәҩахыр
еибыҭаны аус рзеицуам, дасу хама-хама иахоит, аиӷара
рыбжьоуп. Иаҳҳәап, Чычбеи Гәымбеи еизыуаам, алаба
рыбжьакуа иаазгоит. Аԥсуа ччиара ҳзацәымцеит, убама!
Ҳинтеллигенциа ахаҭарнакцәа шамахамзар зегьы сара
сахь иааиуеит, даараӡа сырзааигәоуп, хара срыцәгылам,
аха еиқәзмыршәоу рацәоуп. Убарҭ зегьы рнапы иану
ишахәҭоу еиԥш инарыгӡозар, иҵегьы ҳнаскьахьазаарын,
аха иааг!
Октиабр 22
Иацы уаҳа налымшо агәыԥжәара сақәшәеит, иахьагьы
макьана сшьара сықәым. Иҟалаз уи ауп: Пицунда аханқәа
идыргылаз ахьӡқәа рыхҵара џьоукы цас идыруадаҩит.
Шықәсык аҟара ҵуеит, аҳабла совет ахантәаҩы аҩыза Сулаа инапы аҵаҩны иааишьҭит аҳабла совет ишьҭнахыз
ақәҵара. Уи аханқәа рыхьӡқәа рымацара ирызкын.
Ақәҵара саԥхьеит, сақәшаҳаҭуп ҳәа снапы анҵаны
11

Аминистрцәа р-Совет ахь исышьҭит. Дызусҭоу сеидру,
аӡәы илҭаршәны иҵәахит. Ашьҭахь арҭ аханқәа рыхьӡ
анҭыӡшәаха, аобкомаа ахәаԥшырц рыӡбеит.
Амаӡаныҟәгаҩцәа еидтәаланы урҭ ахьӡқәа рсиа
иахәаԥшит. Сара сыҟамызт усҟан, сыҟазаргьы уахь снарымгозар акәхарын. Акы, дара ирусмызт, ҩбагьы, дара
издыруа ракәмызт. Уи асиа ианын абарҭ реиԥш ахьӡқәа:
«Аԥсны», «Бзыԥ», «Сақарҭвело», «Колхида», «Золотое
руно», «Маяк», «Амзара». Нас иҟалаз аилкаа уаҩы издыруам, амала, ҵәахышьа амоуит Хәарцкьиа уи аус аҿы
ҩ-жьак ишьырц дшашьҭаз. Аԥсуаа ус ихы дирбарц иҭахуп:
урҭ ахьӡқәа иара хьаас ишимоу, ҭоурыхла ирҵабыргу
ахьӡқәа реиқәырхара дшазықәԥо. Ақырҭқәа ус реиҳәарц
иҭахуп: ижәбома аԥсуаа рыҩнуҵҟа амилаҭеилыхцәа
шыҟоу — урҭ аԥсуа хьӡы мацарақәа роуп ирҭаху, сара акы
салоу џьышәымшьан! Ари иахьӡуп агызмалра! Араҟагьы
исгәаласыршәоит сажәеинраала:
Абри иҵгәан дҽыжәызҵаз,
Агәра наган имаздаз,
Аҽада цқьа иақәтәақәаз,
Дара шракәу рдыруандаз!

Ахәылбыҽха џьаргьы сдәылымҵит, сгәы хьухьууа исыхьуеит, снықәиоит, сҩагылоит. Ажәеинраалак
схы иҭагьежьуеит, аха аҩадахьы сызлашәаз ахьӡқәа
рыкәшамыкәша ацәажәарақәа иҟоу анаасгәалашәалак,
ҵла зықәгылаӡам ҟәарак ахь снаган снықәнажьуеит.
Октиабр 23
Ариабжьарак сызхагылоу азакәан аԥҵарҭа аусҳәарҭа
аҿаԥхьа иаақәгылаз анагӡатәқәа сырхагалан срымоуп, арҿиара аус азхьаԥшха сызҭода? Октиабр дуӡӡа 50
шықәсхыҵра аныҳәа ахьӡала жәпаҩык ауаа аҳаҭыр
12

хьыӡқәа рхаҳҵоит, иаҳҳәап, аҳақьымцәа, анџьнырцәа,
аекономистцәа, агрономцәа уҳәа убас егьырҭгьы.
Рыцҳарас иҟалаз, урҭ рахьтә зынӡа имаҷӡоуп аԥсуаа. 20–
25 шықәса рышьҭахь, џьаҳаным иҭарблыша «Абласаркьа» еиҵеиҟәаҟәаз аус бааԥс иақәӡит иааӡа-ихьча иҟаз
аԥсуа кадрқәа. Уи иахьагьы иаҳныԥшуеит, иаарласынгьы
ҳзацәымцозар акәхап.
Уаха Ҭамареи сареи Қарҭҟа ҳцоит, амза 26 рзы уа иаатуеит Иреиҳаӡоу Асовет асессиа. Уа дыҟоуп ҳмаҭа Гәында,
ҳгәы дааҵалан, дҳазхымгоу аҟынӡа ҳнеин ҳаҟоуп. Уи
асессиа зырааигәаз Анцәа диныҳәааит!
Октиабр 25
Қарҭ авокзал. Адәыӷба ҳаақәҵит, амашьына ҳзыԥшын.
Лассы ҳаӡӷаб дахьыҩназ ҳнеит. Ибзиахәха иҟагәышьан.
Гәында ҳалдырит, иаразнак сыхәда лнапы акәлыршеит.
Ҳмаҭа иҵегьы ддухаз џьаҳшьон, убриаҟара лбара
ҳазгәаҟуан, зназыҳәа иаҳҳәаша ҳҿашәомызт.
«Литературада хеловнеба» захьӡу аҭыжьымҭахь аҭел
сасит. Адиректор В. Маргиани дсықәымшәеит, атрубка шьҭихит М. Чиковани. Иасуаз сара шсакәыз анидыр, — уара уҿаԥхьа ҳара ҳшыбзаз ҳаԥсит! — дналагоит
ахырқьиара, — арсҟаамҭа ушәҟәы ҳазҭмыжьит, аныҳәа ду
иазкыз ашәҟәқәа ҳшырҿыз иара гәыгәҭажьхеит.
Сгәы ишалсыз еиликаартә жәақәак наиаҳәаны, атрубка наҟ инықәысҵеит. Агәҩара зласымоу ала, уи ашәҟәы
аҭыҵра џьоукы ирҭахым, зегь реиҳа иџьоушьаша, арахь
дара еиҭаргеит, арахь аҭыжьрагьы рҭахым.
Октиабр 26
Ашьыжь асессиа аатит. Аԥсеиҭакра аамҭаз афоие аҿы
Б. Жӷьенти дсықәшәан, исыдиныҳәалеит, «Ахра ашәа»
ацыԥҵәаха, М. Казакова леиҭагамҭа, лара лаԥхьажәа
13

аҭаны «Литературная газета» ианылаз азы, убасҵәҟьа
исыдиныҳәалеит С. Ҷилаиа. Уии сареи ҳаицәажәо
ҳшеидгылаз дааҳадгылахт Бесо Жӷьениа, еибаҳҳәоз
даазыӡырҩын, усгьы ҿааиҭит: «Наш Баграт выходит на
мировую арену!» Урҭ насыдҵны рҿанынархоз аамҭазы
Гиви Џьавахишвили даасыдгылан, исыдиныҳәалеит
«Литературная газета» ианыз «Ахра ашәа» ацыԥҵәаха.
Арҭ исыдыркыло аҽхәаԥхьыӡқәа гәыкала ишырымҳәо
здыргәышьоит, аха снапы ианузеи, акырҭуа иҿаԥхьа акгьы аҵанакӡом аԥсуа иажәа!
Октиабр 27
Ауха Аҟәаҟа ҳхынҳәит. Адырҩаҽны, кыр сааԥсаны
сшыҟазгьы, сҭыҵит аусура. Қарҭ еиԥш араҟагьы
џьоукы-џьоукы исыдныҳәалеит, иркьыԥхьыз «Ахра
ашәа» ацыԥҵәахазы, Қарҭаа реиԥшҵәҟьа акәымкәа,
еиҳа рҽынкыланы, аха сара агәра згеит урҭ ажәақәа
гәҭыӷьӷьала ишҳәоу.
Октиабр 30
Ҷлоуҟа амҩа ҳақәлеит Ҭамареи сареи. Аҽны
мҽышан. Амра хаакәакәараӡа иԥхон. Агәашә аартны
ашҭа ҳанынҭала, аҳа ашьапы ишадгылаз аабеит аихатә
гәашәқәа иҟаҵаны иаасҭииз. Ҳашҭа бзиа саақәгылан
саанаԥшы-ааԥшит, сцәа сааҭаӡыӡеит, ҳашҭа ишызбац иҟамызт, акы агын. Игыламызт ҳраду, иҵҩырны
икажьын, ашьапы ашәпара аҷыдахаз, егьырҭ зегьы
хәархьла ихырҵәахьан. Сгәы иалсгәышьеит иҟалаз.
Ҳашҭа иқәгылаз ашәаԥыџьаԥқәа зегь раҵкыс еиҳабыз
аҵла ҭахагәышьеит. Сабацәа изларҳәоз ала, уи иара сабду иаб амҳаџьырра иагаз Азнаур иеиҭаҳамҭазаарын.
Сахьҵәыуоит ҳәа иснаҭагәышьозеи? Амала, акаҳашьа
маншәалахазаап, рыцҳа; хыбрак иақәымҳаит, рахәык
аҵамхеит, ашьшьыҳәа ахшьыра инаҿаҳаит.
14

Октиабр 31
Ашьыжь Москваҟа ҳаԥрит Кобахьиа, Гилашвили, сара, иҳацуп СССР Иреиҳаӡоу Асовет адепутатцәа.
Ҩ-сааҭк рыла ҳазҭатәаз аҳаирплан тәоит Москва, Внуково. Иаҳԥылеит, ҳрыманы асасааирҭа «Россия» ашҟа
ҳнаргоит. Уажәада ара саанымгылац, саангылоит 70–90
аномер аҟны. Ахәылбыҽха ЦДЛ аҟны ҳаиқәшәеит Римма Казаковаи сареи. Креицаҳфеит. Убра дҳақәшәеит
апоет Иарослав Смелиаков. Иџьашьатәӡами, Смелиаков
арыжәтә ижәуам! Ԥыҭрак дҳацәажәон Павел Антокольски. Нас дҳахҭыгәлеит апоет Винокуров. Уи исеиҳәеит
«Литературная газета» ианылаз «Ахра ашәа» ацыԥҵәаха
игәы ишахәаз.
«Там и почувствовал мощь, оригинальность и глубину, чего нельзя сказать про тот отрывок Вознесенского,
который был опубликован рядом в этом же номере», —
абарҭ иара иажәақәа роуп.
Ноиабр 1
Москва уахьынаԥшааԥшлакгьы аныҳәа аԥыларазы
ихиоуп. Асааҭ жәеиза рзы Қырҭтәыла аделегациа рзы
ҳаизеит Ашҭа Ҟаԥшь аҿы. Арқьақьа ҳаман ҳнеиуеит —
В. И. Ленин имавзолеи ашҟа. Ҳаицырхашьшьы аԥсыбаҩ
ҳнавсуеит. Уантәи ҳдәықәлоит «Идырым асолдаҭ»
ибаҟа ашҟа. Иасыф иҵарҟәаҟәаша инышәынҭра
ҳаавалт. Ҩ-шәҭы канӡақәак игәы иқәыԥсан. Қарҭаа
ԥыҭҩык рхылԥақәа рхырхит, иааҭгыларгьы цәгьа
ирымбеит, ирзеиԥшымтәит акәымзар. Амҩа ҳақәнаҵ
сара сҩышьҭнаԥааит хәыцрак. Шықәсқәак рышьҭахь
«ажәларқәа рԥыза» Сталин дуӡӡа иӡбахә ада ӡбахә
ыҟамызт. Иахьа абасҟатәи аделегатцәа еизаз, шамахамзар, аӡәгьы инышәынҭра амԥынҟа дықәымлеит. Аԥсуаа
ишырҳәо еиԥш, инаӡеит аҳақ, ашьажә баауам, иԥсуам. Уи
ашьа икаиршыз имшынха инаижәлан, наунагӡа дахәаҽит.
15

Ноиабр 3
Асааҭ жәаба. Аизара дуқәа рхан. Иаатит ЦК КПСС-и
СССР Иреиҳаӡоу Асовети ргәырӷьаратә еилатәара.
Аԥсны­­тәи аделегациа 8-ҩык ыҟоуп, ирылаԥхьаӡоуп
Қырҭ­тәылатәи аделегациа.
Ԥсааиҭакрак аан, афоие аҿы дсықәшәеит ашәҟәыҩҩы
Аркади Первенцев. Убригьы исымаирҽхәеит «Литературная газета» ианыз «Ахра ашәа» ацыԥҵәаха.
Ноиабр 5
Ашьыжь аделегациа зегьы ҳшеицыз Аҟәаҟа ҳаԥрит.
Ҩ-сааҭк рышьҭахь Аҟәа ҳаҟан. Аԥрыга санааҭыҵ, сыҷ­
кәын Бенур дысԥылеит, арратә маҵзура далган дхын­
ҳәызаап. Анцәа иџьшьоуп, деибгадеизҩыда иҩныҟа
дхынҳәит, аинститут дшалгаз идиплом иџьыба иҭоуп,
иқәнаго маҵурак шԥаимоури?! Уи аҽныҵәҟьа асааҭ фба
рзы, Аҟәа С. Ҷанба ихьӡ зху атеатр аҿы имҩаԥган Октиабр ду 50 шықәсхыҵра иазкыз ахәылԥаз. Иара убри
аухаҵәҟьа Қарҭҟа амҩа ҳақәлеит.
Ноиабр 6
Қарҭ. Аныҳәа ду иазырхиоуп. Амш каххаа еилгоуп,
ԥхарроуп. Асааҭ 1. Аспорттә хан. Иаатуеит ари амшныҳәа
ду иазку агәырӷьаратә еилатәара. Аԥснынтәи аӡәгьы
дықәымгылаӡеит. Аԥсны аӡбахәгьы рацәак исмаҳаит.
Аконцерт ианалга, хымаԥсыма ҳдәықәлеит. Аухаҵәҟьа
ҳԥырны Аҟәа ҳааит.
Аԥхьаҩ гәыраз! Иубоит ариабжьарак сара схагалан
сызмоу; лассы-лассы жәҩангәыла аԥырра, ҵыхәаԥҵәа
змам аизарақәа, агәырӷьаратә еилатәарақәа, аҽхәаԥхьыӡ
злыжжуа ажәахәқәа, ақәгыларақәа, иааԥымҵәаӡакәа
анапеинҟьарақәа. Изакәытә чҳароузеи ирылоу уамажә
аџьамыӷәақәа зхызгахьоу ҳажәлар! Бзиак шаҳԥеиԥшым
16

уаҩы ибартә иҟоуп. СССР ҳәа изышьҭоу ахан ду газҽазуеит,
еилаҳаргьы ҟалоит. Нас уахасахаҳәа еилалашт амилаҭқәа,
ажәларқәа. Аҳәаҭыхла еиҿагылашт урҭ, ашьа камҭәар
ҟалашам, аӡәгьы еиҟәикран иҟаӡам! Ҳарҭ адепутатцәа,
жәлар рмаҵуцәа, ҳазҿузеи? Жәлар рынхамҩа ашьҭыхра
аҭыԥан, амилаҭқәа, еиҳаракгьы хыԥхьаӡарала ирацәам,
ркультура ашьҭыхра аҭыԥан, аизарақәа, агәырӷьаратә
еилатәарақәа, аҽхәаԥхьыӡ зхьыжжуа ажәахәқәа, ақәгы­
ларақәа рзыӡырҩра...
Сара сышәҟәыҩҩуп, аха иабаҟоу сырҿиаратә усқәа?
Хараӡа икыду аеҵәа еиԥш сацәынаскьоит есымшааира.
Ашәҟәыҩҩы ирҿиамҭоуп илахьынҵа. Убрахь ала сымҩа
ианԥшылалак, имбар залшом хымҳаџьымшьа аамҭа
шсыцәцаз!
Ноиабр 7
Асааҭ жәба рзы Аԥсны АССР Иреиҳаӡоу Асовет Апрезидиум аилатәараҿы гәыԥҩык ауаа рнапаҿы ирысҭауан
аорденқәа. Урҭ ажәытә большевикцәа ракәын. Уи ашьҭахь,
урҭгьы Апрезидиум ачленцәагьы ҳаиманы апарад ахь
ҳнеит. Апарад ахы акит асааҭ жәеиза рзы, ицон ҩ-сааҭки
бжаки, уи аҽны аҟара Аҟәа ауаа еизо сара санымиац. Амш
каххаа еилган, аԥсабарагьы гәырӷьон ауаатәыҩса реиԥш,
мрашәахәала иаԥылон аныҳәа ду.
Апарад ианалга, атрибуна иқәгылаз зегьы ҳцеит Кавказ ахьчараан иҭахаз аибашьцәа рыхьӡала идыргылаз
абаҟа ахьаадыртуаз.
Абаҟа ӷьазӷьазуа ианаахырт, сгәы иахәеит, аихьӡа­
рақәа имазааит аскульптор Иуанба, ҳәарак аҭах­
ӡам, ари абаҩхатәра змоу уаҩуп. Амала, ацхыраара
иҭахгәышьоуп, зегь раԥхьаӡагьы еиқәырхатәуп, иахьабалак имԥсаҟьароуп Анцәа ҳазшаз ианеишьаз ибаҩхатәра.
Сгәы рыладууп еиҵагылаз, баҩхатәрыла еибыҭоу аҿар.
17

Уажәыҵәҟьа абра саԥхьа игылоушәа сааҟалеит акритик
В. Аҵнариа, ашәҟәыҩҩы А. Гогәуа, апоетцәа Т. Аџьба, В.
Амаршьан, Р. Смыр. Урҭ среигәырӷьоит, сагьрықәгәыӷуеит.
Абарҭқәа зегь рышьҭахь ҳхынҳәны аҩныҟа ҳанаауаз В.
Кобахьиа сымҩахигеит. Астол хианы игылан, ҳнеидтәалан
қьаф аауит.
Ноиабр 8–9
Иаци иахьеи аҩны сыҟоуп. Аӡәык-ҩыџьак аҩны иаадгылеит, ҵәыцақәакгьы аанаҳкылеит.
Ноиабр 10
Аныҳәа ду амҩаԥгарақәа идыркараз, маҷк сыԥсы
ааиҭакны, иахьа аусура сҭыҵит. Хәдацәаҟынӡа сагәы­
латәоуп апочта иаанагаз, срыԥхьоит, еилсыргоит, ара
иҟоуп имаҷымкәа адныҳәалара телеграммақәагьы.
Ноиабр 11
Иахьа сабшоуп. Асааҭ ҩба инархысхьан, ԥсыжрак ахь
сцарц аҽеилаҳәара сшаҿыз, апоет Никәала Кәыҵниа аҭел
дасит, сибарц шиҭахыз сеиҳәеит. Рацәак мырҵыкәа аҩны
даахалеит, сынтәа иҭыҵыз ишәҟәгьы ҳамҭас исиҭеит.
Нас иаасымҵеикит виорсткак, снахәаԥшызар — «Иалкаау аԥсуа лирика». — Ара иҟан Д. Гәлиа иажәеинраалақәа.
Исгәамԥхеит аредколлегиа аилазаара, ҳлитература ауасхыр шьҭазҵаз иҩымҭақәа рҭыжьра даҽа редколлегиак
аҭахын. Сара исылшаз уи ауп: акарандашь аашьҭыхны
аредколлегиа аилазаараҿы сыжәла ахьаныз аҵәаӷәа нахьысшьит.
Асааҭ хәба инархысхьаны Ҷлоу ақыҭа Ақыдра аҳабла
снеит. Ара иҟан Џьгәыз Ҵәыџьба иԥсыжра.
Уамашәа иҟалеит ари ауаҩ иԥсыжра. Џьгәыз Маҵкәаиԥа Кәазан дынхон. Амаҵурагьы далан, уа дыԥсит, иҵәы­
18

уарагьы убра иҟарҵеит, Ҷлоу дааганы дыржырц — уи
заа ирыӡбахьан. Ақыдра аҳаблаҿы аҵәыуацәа жәпаҩык
еизаны игылоуп, аха аԥсы иаагара ахыԥо иалагеит. Ус
асааҭ жәба рзы аԥсы ашҭа дааҭаргалеит, еимагыланы
ақәоура иалагеит. Иадыркыз ацәашьқәа анышәынҭра
иҭарԥханы убасоуп аԥсы анышә дшарҭаз. Избан, арԥыс
шьахә ҳәа ирыԥхьаӡоз аҵеи абас аҵыхәтәантәи имҩа
дықәҵатәызма?
Кәазан аԥсыжра аҽны аиныхра ыҟамзар, ари еиԥш
агәнаҳа ҟалаӡомызт. Макьана ҳабаҟоу, иагьа ламысдара ҳаԥнагалап ҳажәлар иртәымкәа иҳаланагалаз ақьабз
бааԥс!
Ноиабр 12
Иахьа мҽышоуп, сшьапы неиҵысхырц абульвар ахь
скылсит. Уа исықәшәеит М. Аҳашба, Л. Аҳашба, В. Агрба. Ҳнеицәажәа-ааицәажәо кыраамҭа ҳныҟәон. Амшын ҭынчын ҵҩа змамыз ажәҩашқәа хыгьежьылон.
Аҩны санааи, Гәындажә «Дида дааит! Дида дааит ҳәа»
дсыԥхахалеит.
Ноиабр 13
Иацы Виктор Бжьаниа иҩны иԥҳа Елеонора илыбзоураны еиниарак ыҟан. Абрахь иааԥхьан Музафер
захьӡу Амаршьанԥҳа лхаҵеи лареи. Хҩык ахәыҷқәа рымоуп. Лхаҵа Ҟрымтәи ҭаҭаруп, иаҳхысыз аибашьраан
анемеццәа дытҟәаны дыргеит. Ишыҟалах сеидру, ашьҭахь
Ҭырқәтәыла днанагеит. Абра еиднагалт Амаршьанԥҳаи
иареи. Иара макьана Ташкент ақалакь аҿы ауп дахьҭаҩу,
даара иҭахуп Аԥсныҟа аиасра. Музафер хар амамкәа
аԥсшәа лҳәоит. Дара ирымҳәозаргьы, сара избоит урҭ ацхыраара шырҭаху.
19

Ноиабр 17
Арҭ ахымшк ҭынчроуп, рацәакгьы сгәы бзиам,
сеиӷьымхар ҽгәаҭара Москваҟа сдәықәлар акәхоит. Иахьа исоуит ажурнал «Новый мир», уа иануп Расул Гамзатов иповест «Сара с-Дагестан» («Мой Дагестан»).
Сеигәырӷьеит, ари автор апоезиаҿы иҽԥишәахьан, уажәы
апрозахь диасит. Иаасыртын, сналагеит аԥхьара. Аха аповест саԥхьаанӡа абра салацәажәарц сҭахуп шәарҭас исымоу. Џьоукы-џьоукы амилаҭ шәҟәыҩҩцәа раԥҵамҭақәа
раԥхьара уаналагалак, иаразнак иубоит, автор оригиналрак аасырԥшуеит ҳәа аҽыркьаҳәра, гәызҵаӡам
ажәала ацәажәара дшалаго. Шамахаӡак акәымзар. урҭ
ашәҟәыҩҩцәа хьаас иҟаҵаны иалацәажәон рхатәы
бызшәа аҿиашьа, рмилаҭ школқәа зҭагылоу ауадаҩрақәа.
Џьоукы-џьоукы ашәҟәыҩҩцәа убриаҟынӡа инеихьеит,
ирҳәарц акгьы рыгӡам: «Хатәы бызшәада амилаҭ культура арҿиара ҟалоит!».
Наҟ иаҟәыблаазааит ари еиԥш арыцҳара заԥхьара
саҿу аповест «Сара с-Дагестан».
«Новый мир» иануп Ҟаисын Кулиев ипоема ацыԥ­
ҵәахак. Аԥхьажәа излаҳәо ала, уи аҩымҭа абалкар поет
Мечиев изкуп. Санаԥхьа, зҵаарақәак сгәаҵа инҭагьежьит:
1. Уажәраанӡа ихьыӡ зцәыргамзи апоет Мечиев?
2. Мечиев иҩымҭақәа анҭыҵлак, ихатәы жәлар абалкарқәа реиԥш деицырдыруа дзыҟалома, иаҳҳәап, аҟа­
рачқәа, азербаиџьанқәа, атуркменцәа уҳәа убас егьырҭ
атиурк жәларқәа рҿы?
Ноиабр 26
Амҽыша. Шәарыцара сцарц акәын, аха саҟәыҵит, —
сшәақь сгәы иахәом. Еиӷьу аасымхәар ԥсыхәа сымам.
Уажәшьҭа 10-ҟа мшы ҵуеит сымшынҵа аасмыртижьҭеи,
раԥхьаӡагьы амаҵура аганахьала даара сеилахан.
20

Имҩаԥгатәын Иреиҳаӡоу Асовет асессиа, насгьы
Қырҭтәылантәи, сара хаҭала сахьиԥхьаз иабзоураны,
аҩ. Ҭаҭарашвили — Қырҭтәылатәи Ақыҭаргылара аминистр Аҟәа дааит. Иҩызцәеи иареи сыманы Ҷлоу сыҟан.
Гәҭыхас иҳамоугьы — Акультуратә хан аргылара ауп. Зегь
раԥхьаӡагьы иалхтәын иахьҳаргылаша аҭыԥ. Сара заа
иалсххьан Жаныхә адәы. Аминистргьы игәы иахәеит.
Уажәшьҭа зыԥшрада иалагатәуп ахыбра аргылара.
Иџьоушьаша, абас ихацҳаркыз аус ду дара Ҷлоуаа ҳазлагаз
наҳагӡароуп ҳәа ицаҳәцаҳәо иашьҭам, сара сызҿу ақыҭа
анапхгаҩцәа роуп. Ауаа иаабац ракәӡам, ихәаԥсазаап,
жәлар рзеиԥш ус аҭыԥан, утәы-стәы мцахәыцәа рылагьежьуа ирылоуп.
Уажә избо џьысшьоит, ахан ҳзыргылан иҟалар,
ицәырҵыштари аус аиҵахараҿы «зхы аџьыка ықәызхқәаз»
«афырхацәа». Сара, иаԥшьызгаз, сагьыргәалашәашам.
Аԥыжәац апоет Мушьни Лашәриа дыҟан сара
сҿы, иҭахын ажурнал «Алашара азы ажәеинраалақәа.
Еиқәсыршәеит циклк ажәеинраалақәа, ацикл хьӡысгьы
иасҭеит «Ашьха скыдуп». (Ишыжәбо, шьхеи хреи сара
сзырҿымҵит, иара ус аҩадарахь сшеихо сынарцәмҩа
сықәлозар акәхап.)
Мушьни Лашәриа сизрыԥхьеит урҭ ажәеинраалақәа,
дара хыԥхьаӡарала 10 рҟынӡа ыҟоуп. Ицәажәашьа злаҟаз
ала, игәы иахәеит ҳәа сыҟоуп аҩымҭақәа. Амашьынкаҿы
ианикьыԥхьлак ашьҭахь, ҳаиҭеиқәшәахуеит. Сара схаҭа
урҭ ажәеинраалақәа рзы сгәы ҭынчуп, урҭ гәҭыӷьӷьала
иҳәоуп, иаадырԥшуагьы ҵабыргуп.
Мушьни Аҳашбеи сареи џьара машәырны ҳаиқәшәан,
урҭ ажәеинраалақәа рцикл сизаԥхьеит. Иаразнак иҳәеит
игәы ишахәаз, усгьы нациҵеит: «Иазуугәышьозеи, урҭ
урыс бызшәала реиҭагара ауам!». Уи диашазар ҟалап, насгьы еиҭагаҩыс дызусҭа изԥыхьашәара урҭ? Аиҭагараҿы
21

иԥсыҽхаргьы, иҟазааит аоригиналқәа, сара иззызҩыз
аԥсуа ԥхьаҩы изы ами мшәа?
Декабр 1
Ариабжьарак ажәытә газеҭ «Аԥсны» аԥхьара саҿуп (аф
зысша, аномерқәа зегьы ыҟам). Аҭыҵра еиҿызкаазгьы,
ашә лыҵарҟаца иадыркаанӡагьы редакторс иамаз Дырмит Гәлиа иоуп. Исҳәозеи, уи ауаҩ абри аҷыдахаз даҽак
ҟаимҵазаргьы ибаҟа ргылатәын. Ари иахьӡуҵар ҟалоит
«Агәҭыха ҳәага», ма «Ауасиаҭ ҳәарҭа». Усҟантәи аԥсуа интеллигенциа аҟымҟыра ишҭагылаз, ирылшаз маҷӡам!
Иацы Константин Симонов аҭел дысзасит, амза
6 рзы Аҟәаҟа даауеит. Дызбанда, ҳнеицәажәанда ҳәа
сыҟоуп. Уи, уамажә зхызгахьоу, акыргьы инаԥшааԥшхьоу
уаҩуп. Аԥсуа интеллигенциа зҭагылоу иагәылаԥшхьоу
уаҩуп. Ҳара ҳазҽеихар, уи Аԥсны иаацхраауа хаҵоуп.
Аҵыхәтәантәи ашықәсқәа рзы иареи сареи ҳаизааигәахо
ҳалагеит. Дырԥырҵуа
далагеит, ԥахьа
ихаҵкы
казмыршәуаз, иааигәара ҳназмышьҭуаз анҭ аҵашьыццәа.
Урҭ заҟа игәамсаму, заҟа иҟьашьқәоу идыруазар, мшыбзиа ҳәа раҳәарагьы дыҟәыҵуан.
Жәацы ГДР Анаукақәа Ракадемиа авице-президент,
ашәҟәыҩҩы Аԥсны иашьцылоу, еиҳаракгьы ҳашьхақәа
еимыздахьоу Альфред Курелла дыҟан сара сҿы. Академиа ахьӡала ҳамҭас исзааигеит апластинкақәа —
ареволиуциатә ашәақәа. Сара ҳамҭас исҭеит Москва
урыс бызшәала иҭыҵыз аԥсуаа репос ду «Нарҭаа», уи
инацысҵеит урыс бызшәала иҭыҵыз «Ахра ашәа»-гьы.
Уи аҩымҭа аӡбахә иаҳахьазаарын, анемец бызшәахь
еиҭеигарц далацәажәеит. Сара акгьы ахысымҳәааит.
Аиаша сҳәар ами, ари дзакә уаҩыҵәҟьоу аилкаара
сцәыуадаҩуп.
22

Декабр 6
К. Симонов дааит, рацәак дынхом. Сиԥылеит. Ауха
ҵхыбжьонынӡа ҳаицын, ҳҩыџьагыь ишаҳҭахӡамыз аҩы
ҳамхажәит, ҳазхарагьы ҳаицәажәеит. К. Симонови сареи ҳаибадыруеижьҭеи шықәса 20 иреиҳауп. Раԥхьатәи
ашықәсқәа раан, рацәак сизааигәамызт, убри аҟнытә, иара
бзиа иибози цәымӷыс имази реиҩдыраара сцәыуадаҩын.
Ирҿиамҭа зегьы неидкылан иугозар, аҭаҷкәым еиԥш
џьара еилаҵәам, акыр хырхарҭақәа рыла иԥсаҟьоуп.
Аха, зегьакоуп, ҳара ҳхаантәи аурыс литератураҿы ихьӡ
хәанчарак ақәымкәа иаанхоит...
Декабр 19
Иацы, декабр 18, сааҭ 9 ахәылбыҽха лыԥсҭазара
далҵит Мушьни Аҳашба иԥҳа Инна. Ҳааҭагылт
ааигәасигәа иҟамлацыз атрагедиа. Иԥсыз лаҳәшьа Мери
аҽшьра дықәгылоуп, лыҷаԥшьара иаҿуп, лаб Мушьни,
жәымҭацәгьа, ихы ахькыдиҟьара издыруам, ахагацәа
реиԥш аҩны дыҩнагьежьуеит, лан дшыҟоу атәы уаҩы
ихы аҟны иааигартә иҟоуп, аиҭаҳәара заҭаххарызеи?
Иҿшәеит Аԥсны илнагаз ашәҭ ԥшӡақәа руак! Инна
разҟыда, аԥшреи асахьеи бара ибыгмызт, абаҩхатәра
балхәдамызт, аха бара бзы ишамзаарын аԥсынҵры!
Иацы, жәацы уҳәа ариабжьарак аҵыхәтәантәи
сажәеинраалақәа цәаҳәанҵала реиҭагара саҿуп. Иагьа
џьа збазаргьы — салгеит. Иаасымҵаҵаны санрыԥхьа, сгәы
каҳаит, изакәызаалак оригиналрак рыҵамкәа иҟалеит,
арахь аԥсышәала ишьахәны ицәажәоит. Иахьӡузеи абри
еиԥш иҟоу азалымдарра?
Ааигәа Гьаргь Гәлиа дсықәшәеит џьара, уи исеи­
ҳәеит «Ахра ашәа» урыс бызшәала Москва аҭыҵра дшеи­
гәырӷьаз, нас усгьы нациҵеит:
23

— Константин Симоновгьы игәы иахәеит уи аҩымҭа,
зегьеидгылоу агазеҭқәа руак аҟны дықәгылар ҟалап
ахцәажәаразы!
Амшқәа цоит, агазеҭқәа рдаҟьақәа аасырҳәуеит, аха
макьана акгьы збом.
Сара амилаҭеилыхҩы ҳәа кыр санылаԥшықәырҵо,
исыцхраауа аӡәгьы дансымам, К. Симонов иеиԥш еицырдыруа ашәҟәыҩҩы сҩымҭа дахцәажәар, сара абӷа
снаҭоит, саӷацәа ԥыҭраамҭак иҿанаҳәоит...
Декабр 22
Абар мчыбжьык ауп иаанхаз, наҟ иаҳԥырҵуеит
1967 шықәса, сара хаҭала сызҭалаз 50 шықәсхыҵра.
Абар шәышықәса рыбжа ниагәгәа ицеит, арахь исылшаз маҷгәышьоуп! Аполитика ӡеибафара саламхар,
ҳәарада, ҩынтә-хынтә еиҳаны аҩымҭақәа аԥысҵон...
Уажәшьҭа исҳәо акгьы аҵанакуам, амыткәма аԥсы
иабаихәарҭагәышьоу!
Аҟымҟымра
сышҭагылазгьы
ҩымҭақәак аԥысҵеит, урҭгьы қәԥоит, рымҩа иқәуп,
иаҳҳәап: Москва иҭыҵит «Ахра ашәа», уи аҩымҭа
Қарҭгьы иҭыҵуеит қырҭ бызшәала, Киев иҭыҵуеит
украин бызшәала, ахәыҷқәа ирызкны изҩыз апоема
«Аӡыс гәымшәа» «Амцабз» ианылеит, ажурнал «Алашара ахь» ирысҭеит ажәеинраала ҿыцқәа. Ариабжьарак
сҽаабжьаршәны саҿуп сажәеинраалақәа цәаҳәанҵала
реиҭагара. Аҵкыс еицәоу агәыԥҵәага уаҩы изыԥшаауам!
Ҽааны аԥхын иҟалоит ақырҭуа поет ду Николоз
Бараҭашвили диижьҭеи 150-шықәсхыҵра. 25 шықәса
уажәаԥхьа еиҭазгахьан уи аклассик иҩымҭақәак.
Уажәы иаасымҵаҵан срыхәаԥшуа сҿаасхан, сгәы
иахьамыхәақәаз
ҟалақәеит.
«Аилашәшәымҭаз
Мтаҵминдаҟны» зынӡак исырҿыцит. Раԥхьа ианеиҭазгоз
ҳасаб азысумузаап аритми ацәаҳәақәа рыртәашьеи.
Уажәы иаԥырсхызар ҳәа сыҟоуп урҭ агхақәа. «Арашь»
24

ԥахьатәи сеиҭагамҭа рацәак саламкьысит. Уаҵәы хәыцхәыц сахәаԥшран сыҟоуп апоема «Қарҭли алахьынҵа»,
иҟалап зынӡа исырҿыцзаргьы.
Еицырдыруа усуп, Қырҭтәыла ирацәоуп апоетцәа,
иара апоезиа ахаҭагьы иамоуп атрадициа ду, аха ашьхара ирхыҳәҳәо акаҵәарақәа реиԥш, зегьы ирхыҳәҳәо
ԥшьҩыуаак роуп: Русҭавели, Бараҭашьвили, Ԥшавела,
Ҭабиӡе.
Аԥсуаа хама-хама рдыруан ажәытәгьы. Аинтеллигенциа ҿыц шгылазгьы ирызкамыжьт ари ачымазара.
Еиҳарак уаҩы игәы иалсша, аҿар акы ианақәырклак,
еиҳабык иазҵаауам, уи ус иахәҭоуп ҳәагьы иҟаӡам. Абри
зхысҳәааз, Инна Мушьни иԥҳа Аҳашԥҳа лыжра ахьеимакхаз ауп. Лаби, лани, егьырҭ лҭахцәеи еиқәшаҳаҭхан
ирыӡбеит Инна ланшьцәа Берулаа ахьынхо, Абжьаҟәа
анышә дарҭарц. Ус иаалырҟьан Аԥснытәи аинститут
аҟны аус зуа ҳәсақәак Аҟәа ашьха апантеон аҿы дҳамжыр
ҟалом ҳәа иқәгылт. Ари аимак ихәарҭамыз ацәажәарақәа
арҵысит. Саламцәажәар ада ԥсыхәа ҟамлеит. Урҭ
аҳәсақәагьы азаазгеит, ани аби ирҳәо аҿагылара шыҟамло
атәы иазсырхәыцит. Иџьоушьартә иҟаӡамимшәа,
ҳинтеллигенциа, еиҳарак аҿарацәа, иахьахәҭаӡам апринцип аадырԥшуеит, иахьахәҭаҵәҟьоу рыбжьы уаҳаӡом!
Аригьы ҳдоуҳатә маџьанарақәа ируакуп!
Декабр 31
Уаха иниагәгәа ицоит ҳазну ашықәс. Иҩыҵхахарц
иҟоуп ашықәс ҿыц! Декабр 24 аҽны, сара сзы, ҳҭаацәа
зегьы рзы игәырӷьара духеит: дсоуит амаҭа. Биана илоуз аҷкәын ихьӡысҵеит Леон. Зегьы ргәы иамыхәозаргьы
сара иалсхит. Раԥхьатәи аԥсуа ҳәынҭқарцәа: Леон I, Леон
II, уи ала исҳәарц исҭаху — ари ахьӡ аԥсуаа ирдыруеижьҭеи
абар зқьышықәса ҵуеит.
25

Иацы ахәшәтәырҭа иҭаагеит Биана лыҷкәын аԥшқеи
лареи, макьана аҩыџьагьы агәабзиара рымам.
Хәҭаала саргьы сгәы бзиам, схьыҭҟәиҭуа Ашықәс
ҿыц саԥылеит. Мызкы аахыс сыхәда аҩнуҵҟа сыхьуеит,
сеимҳәоит, сыцәа акәзар, иҭынчым, сымчгьы каԥсеит,
исыхьыз здырхуада, бзиарак саԥхьа ишьҭамзар ҟалап.
Даҽа ҳамҭакы адгьыл ақәзаара Анцәа исаҭәеишьозар
арҿиара аганахьала сгәы иҭоу рацәоуп. Раԥхьа иргыланы ажәеинраалақәа реизга «Есымшааира ашьха скыдуп». Сҽадысцаларц сҭахуп апроза, есымша апоезиа-ҽы
сақәтәан сҽыжәкьакьала сдәықәума, апроза-камбашьқәа
лҵакны сыцәшьхәа ласкьа илыҵарԥаӡан, ацәаӷәара салагароуп! Цқьа сҽазыҟаҵан салагар ауп инеиҵыху ароман,
амҳаџьыраа рҵыхәтәы — «Ацынҵәарах». Уажә исаҳауа
џьысшьоит анҭ ашәҟәыҩҩцәа «ԥхьагылацәа» ҽԥынгылас
исырҭо:
— Ҳазҭагылоу аамҭа даԥырҵит!
— Ажәытәрахь ҳхьаирԥшуеит!
— Ирзаауазеи иқәӡаахьоу аублаақәа?
Угәы унамырхьыр ҟалом, ҳазну аамҭа иалхны
«ҩымҭақәак» кәапталеины иахьҭрыжьуа. Иахьатәи аамҭа
темас изыргозеи урҭ? Аҭыжьразы! Агонорар азы! Уаҳа
акымзаракгьы рҭахӡам!
Ех, анаџьалбеит, урҭ амцқьацәа уаҳа зда ҳамам
ҳмыткәма ҳәарҭа, ҳлитература мышгагас ишрымоу зегьы еицырдыруа иҟаларушь мышкы-ахымшк аҵыхәа?
Иабаҟоу ҳакритика?
Ихцаны ишьҭоуп пиесак (комедиак) асиужет, хымзԥшьымзҟа сымазар, ишырҳәо еиԥш, икәаԥҷаҷараӡа салгон.
Нап зсыркыша сырҿиаратә усқәа реиқәыԥхьаӡара
санаҿу, аҩысҭаак џьара дцәыҵатәан аҟырҟырҳәа схыч­
чара даҿызар акәхап. Ашьақәгылара иаҿуп знык шьаҭан­
кыла иқәырххьаз аԥсуа интеллигенциа, иаҳгәала­ҳар­
26

шәап, 1937–1938 ашықәс еиқәаҵәақәа раан иҭахаз,
аҵыхәтәантәи аибашьра иахәлабгаз ауаа.
Аинтеллигенциа амилаҭ иахьыбаҟоуп, амилаҭ
иагәеисроуп, сара уи здырижьҭеи акрааҵуеит, убри
азыҳәан ауп, ари амаҵура ҳарак схы иархәаны, аҿар
реиҵааӡара нап засыркыз, зегь раԥхьаӡагьы арҿиаратә
интеллигенциа.
Иахьа хыԥхьаӡарала уахәаԥшуазар, ԥыхьа аасҭа,
ҳинтеллигенциа зынӡа имаҷӡоуп ҳазҳәом, аха, рыцҳарас
иҟалаз, уи аинтеллигенциа бжатоуп, инаӡам интеллигенциоуп. Агалстук зыхәда иамоу зегьы интеллигентцәоума?
Аха зегь раҵкыс ирыцҳарахаз –ҳинтеллигенциа ахәҭак
«чмазцәоуп». Уи ачымазара шьаҭас иамоуп акариеризм.
Ари хәшәы змам чмазароуп. Ари лгашьа змам ачымазара
зласыз аинтеллигенциа ҩыџьараны иушар ҟалоит, зымшрак игылоу ҵара-дыррала еиқәшәо роуп, дара иқәгылан
ианцәажәо урзыӡырҩыр, «иҭыцҟьааӡан» ауп урҭ аполитика ишалацәажәо. Ааигәа цқьа шәанеибадырлак,
уреигәырӷьоит, уажәраанӡа дышԥасзымдыруаз ари апатриот ду ҳәа ухы гәыбӷан ауҭоит, уинахыс уи ауаҩ ибара,
иацәажәара уеилаҳауеит. Ус иаалырҟьан уи ауаҩ маҵурак
ирҭоит, рацәакгьы ишьҭыхым маҵурак ауп иара, иаҳҳәап,
апартиа аобком агитациеи апропагандеи рыҟәшаҿы,
аинструкторс. Адырҩаҽны иареи уареи шәеиниеит џьара,
аха иубац иакәӡам, иаразнак даҽаӡәхеит уажәы. Иҟалазеи
ҳәа ухы азҵаара наҭаны, цқьа деилукаауа уҿыноухеит.
«Апатриот ду» ҳәа зны узхыҽхәоз, даагылеижьҭеи
ԥсыуа шәҟәы дамԥхьаӡацзаап, Аԥсны аҭоурых азы. Ма
аԥсуа бызшәада изакәызаалак ҩымҭак аԥхьара акәым,
ахьӡҵәҟьагьы изымдыруазаап, ҟыжәбыжәҳәа анбанқәа
неицҵо акәзаап аԥсышәала аԥхьарагьы шидыруа!
Нас, дызҵаныҳәо нцәас имоузеи ари ауаҩ? Аԥсадгьыл
акәзар? Мап! Ус анакәха, ахатәы бызшәеи ахатәы культу27

реи ракәхап?!. Мап, мап, урҭ зынӡаскгьы ихахьы иҟаӡам.
Нас, иаанхазеи умҳәои? Иаанхеит акариера! Маҵура
ҳаракык шиоуа идыруазар, иҟаимҵара иҟоузеи!
Егьи азганк аҿы игылоуп егьырҭ «Апатриотцәа
дуқәа». Ҳәараҭахума, урҭгьы кариеристцәоуп. Аха урҭ
ргәы иҭаркыз анагӡаразы иалырхит даҽа мҩак.
Ҩ-жәларык реизыҟазаашьа акыр еибархханы ианыҟоу
аамҭазы, урҭ сара сызҿу аинтеллигентцәа рыԥсы ҭалоит.
Зегь раԥхьаӡагьы ақырҭқәа рышҟа рхы рханы ахырхәара
иалагеит. «Шәара ишәеиӷьу дыҟаӡам!» «Шәарҭ шәаҵкыс
иаҳзааигәоу аӡәгьы дҳамаӡам!» Урҭ, аӡы кылымкәо,
ақырҭ бызшәагьы рҵеит. Урҭ Маҳмаҭқьари иеиԥш уахьгьы арахьгьы цәгьаҳәароуп изыҿӡоу!
Урҭ атәым цәа зхарԥоу уаауп, урҭ рҿы иадырҳәоит
акәымзар, гәыкала ақырҭуагьы дырҭахӡам! Баша
ирҳәаӡом: «зхы зҭахым, уаргьы уиҭахым!».
Иашала ҳцәажәозар, урҭ гәыкала аԥсуаагьы рҭахым,
урҭ ақырҭцәагьы рҭахым, урҭ рхы мацара ауп ирҭаху!
Ашықәс ҿыц агыламҭаз ҽаанбзиала ҳәа аӡәгьы
дныҳәаларак изысмышьҭит, сара сышҟа акатаҳәа иаауеит ателеграммақәа, асаламқәа.
Умҩа бзиахааит акыр агәырӷьарақәеи аихьӡарақәеи
ҳзаазгаз, уаха наӡаӡа иаҳԥырҵуа 1967 шықәса!

1968 шықәса
Ианвар 2
Иацы, ашықәс ҿыц раԥхьатәи амш аҽны,
шьыбжьышьҭахь ҳаҩныҟа иаамҩахыҵит абарҭ реиԥш
ҳгәылацәа, ҳҩызцәа: И. Папасқьыр, В. О. Кобахьиа
(Трускавецнтәи дхынҳәит), Ш. Инал-Иԥа, А. Џьонуа,
Кь. Чачхалиа, А. Гогәуа уҳәа убас даҽа 5–6-ҩык раҟара.
Абра дыҟан саҳәшьаԥҳа К. Ҷолокәуагьы. Кыраамҭа
ҳаидтәалан, краҳфеит, краажәит.
Иҟан гәҭыхала ацәажәарақәагьы, шамахамзар зегьы
ргәаанагарақәа џьарак еиқәшәон. Сара убас расҳәеит урҭ,
иззымдыруазгьы ракәмызт. Шықәсык ахь знык, ма ҩынтә
абас сара сахь шәаадгылалар, ижәдыруазааит суахҭа еиҳаеиҳа наҟ ишынаскьо! А. Гогәуа гәҭыӷьӷьала дцәажәеит.
Ҳәараҭахума, ари баҩхатәрыла еибыҭоу шәҟәыҩҩуп,
ҳлитература иаҳагьы иӡырызгаша аҩымҭақәа шилшо
агәра згоижьҭеи крааҵуеит.
Ианвар 8
Агәашә аартны ҳанҭалеит ашықәс ҿыц. Ариабжьарак
сааԥсазар акәхап, иахьа аиарҭа сылахеит. Аҳақьымцәа
ухәда аҩнуҵҟа шәыр ҟалоит ҳәа ицәажәоит. Уи иахҟьа,
ани иахҟьа, рацәака гәаҳәара сымам.
Ариабжьарак Аҟәа цәажәатәыс иҟоу ҳҵарауаҩ Зураб
Ачба Ҭырқәтәылантәи иаҳзааигаз ажәабжь акәӡоуп. Игор
Григолиа иаҳзааигахьан амҳаџьыраа рхабар, даргьы,
ҳара ҳшацәшәоз акәымкәан, ижәпаҩнгьы ишыҟоу, аха
ҳара ҳзы цқьа еилкаамызт, урҭ рмилаҭ хдырра ашәагаа
ахьынӡаҟоу. Уажәы Зураб Ачба ииҳәо ҵабыргызар,
амц шԥеиҳәари, ажәла нҵәеит, уахь алагьы шәарҭак
ыҟамзаап. Абас дцәажәоит Зураб Ачба.
29

— Ҭырқәтәыла иаланхо аԥсуаа рыгәҭаны еиҳа-еиҳа
аизҳара иаҿуп амилаҭ хдырра (икьасацәамзар — Б. Шь.).
Сара дсымбеит зхатәы бызшәа ззымҳәоз аԥсыуак. Ус
анакәха, — иажәа неигӡон Ачба, — рқьабз шрымац ирымоуп! — Дасу дызлыҵыз идыруеит (ижәла, иабшьҭра,
дахьаныҵыз адгьыл ҿацә). — Зегьы ныхас ирымоуп
Аԥсны. Сара дсымбеит зыԥсадгьыл Аԥсны абара, аҭаара
иазымгәаҟуа аԥсыуак.
Ари еиԥш ажәабжь гәырӷьаҿҳәаша ахаҵара
шысцәыуадаҩугьы, мчыбжьык инеиҳаны иара аҷыдахаз
хәыцырҭа сымамызт.
Зураб Ачба исзааигеит Ҭырқәтәыла иҭыҵуа «Kаykаsiа»
захьӡу ажурнал. Уа иануп сажәеинраала «Амҳаџьыраа
ргарашәа» аҭырқәшәахь Омар Беигәа иеиҭагамҭаны.
Уа, Анцәа ду иџьшьоуп, еиҭаган акәзаргьы, ишакәхалак
ари ауаз ашәа ззыҳәан иаԥҵаз амҳаџьыржәлар рҟынӡа
иахьнаҩыз!
2–3 шықәса рышьҭахь Омар Беигәа захьӡу ӡәыр адунеи дануп ҳәа иҟадаз!
Ҳаԥхыӡгьы далашәомызт. Уажәы ҳара ҳҿынӡа иааӡеит
иажәа. Аԥсуаа ирылаҵәеит иӡбахә, дырбарцгьы рҭахуп.
Ашықәс ҿыц аҩыҵхахамҭаз аԥсуаа игәырӷәӷәаган
ираҳаит адунеи зегь реиҳа хьаа дус ирымаз амҳаџьыраа
рыӡбахә. Изсимволхарызеишь ари? Издыруада аӡиас
ахьышьҭрахь ахынҳәра иақәнакызар? Шьҭарнахыс
ҳаибабара агәашә азаатызар?
Уандухалак, Амшын Еиқәа
Ур, уҩныжәқәа имыӡӡахьоу
Аҟарма рыҟәных архнышьнақәа,
Амца еиқәуҵап ицәахьоу!
Исҭахын сара сыԥсы шҭоу сыбла иабарц убри еиԥш
аамҭакы, ҳашьцәа ԥымкрыда рыԥсадгьыл ашҟа иаауа,
ицауа, иаҳа-иаҳа еиӷьхауа ҳаиҭанеиааира. Мышкы ахы30

мышк аҵыхәа ирзыԥшызааит ҩыџьаран еиҟәырҵәаз
ҳажәлар милаҭкны џьарак реилаҵәара!
Уи зҭахым изыԥшызааит быжьрабыжьҵәа ацара!
Ҳаилаҵәара зҭахым, уаԥсыуазар, унашьҭалан еилкаа
ари азҵаара заҟаҩы ақәыӡхьоу. Иабаҟоу зда ҳамамыз
Аԥсны аҵеицәа шьахәқәа: С. Ҷанба, Ар. Аҳашба,
В. Кәыкәба, Л. Лабахәуа, С. Басариа, С. Ашәхәаҵаа уҳәа
здаҟамыз ракәны заҟаҩы ҳцәыӡда.
Иҵарҟәаҟәаша
«Абласаркьа»,
алахша,
Аԥсны
аҟәырқьҳәа албаадара иаргәаҟуаз аменшевикцәа ридеиа днықәныҟәаны, иреиӷьыз аԥсуаа рҵеицәа дрылгеит. Урҭ ирзиԥшааит ахара бааԥс: «Жәлар раӷацәа!» Аха
баша анаԥшыхақә азы «иаарԥштәымзи» урҭ «рхарақәа».
«Уара Аԥсны Ҭырқәтәылан иадуҵарц уашьҭан!», «Уара
амҳаџьыраа арахь урыԥхьон», «Уара Нхыҵ инхо аԥсуаа
хырҵәаны Аԥсныҟа иааугарц уҭахын!», «Уара Асовет
мчра аиҵаҟьара уашьҭан!»
Есуаха иаркыз амашьынақәа рхы хан Баӷлан агаҿахь.
Есуаха еиқәтәашьак рымамызт ахысбыжьқәа.
Акәукәуҳәа иҳәҳәоит КГБ архив аҿы иҭаҵәаху
ақьаадқәа, урҭ реиҳарак зегьы алабжыши ашьаршәи
рхьыкәкәоит иахьагьы!
Шәыхраҭ
бзиахааит
зыԥсадгьыл
абзиабара
иақәӡыз аҵеицәа! Баша аҟәҟәаҳәа ишәеихсуан, аха урҭ
алажьыфацәа ирзымшьит шәара шәыуаҩра, шәыцқьара,
шәыламыс, шәиашара!
Схы ахьшәыдскыло, шәарҭ адауаԥшьқәа, гәыбӷан
сышәҭарым, шәарҭ шәеиԥш саргьы сыԥсадгьыл саз­
гәыкуп, ианаҭахха, схы сшамеигӡо жәдыруаз!
Аԥсуа жәлар ртрагедиа амҳаџьырра! Схы здыруа
саныҟала инаркны, ари шрыцҳара дуӡӡаз, ишлаӷырӡашаз
ԥсыла еилыскаауа салагахьан. Сабду иаб Азнаур иԥшәма
Ашьхарыуаҭыԥҳан, иареи, иӡӷабцәа аҩыџьеи, иҷкәын
31

еиҵбы Шьаҳани ари аӡхыҵра ду иахәлабгеит. Сабду
Жьажьа иԥшәмеи иареи аарла рҽацәындырхеит. Сабду
урҭ шигәырҩоз иажәра аанӡа дыдражәхьан. Лаӷырӡыда,
гәынқьрада урҭ рыӡбахә дзалацәажәомызт иара.
Абасала сара гәыла-ԥсылз сазыҟаҵоуп уи атема
ду алацәажәара. Нас, ус анакәха, азин сымам уи атема авсра, аха исылшару сара ари атрагедиа жәлары зегьы ирылаҵәартә еиԥш, рхы-ргәаҿы инеиртә еиԥш
ахцәажәара? Исылымшозар, саламкьысыр иаҳа еиӷьуп!
Ианвар 17
Аиарҭа сылҵзаргьы, макьана сгәабзиара ҽеигәышьам.
Ҽыхәышәтәра Москваҟа ацара сықәшәар ҟалап.
Урыстәыла иҭыҵыз сышәҟәы «Песня о скале» аӡәыкҩыџьак сҩызцәа ирзысҭиқәеит. Уахьынтәи акатаҳәа
аара иалагеит аҭакқәа. Макьаназы сышәҟәы згәы
иахәо маҷыҩӡам. Иаҳҳәап: Украинатәи — Н. Новицки, Белоруссиантәи — П. Бровка, Адыгеиантәи — Тембот Керашев. Иара убас ирацәоуп аԥхьаҩцәа рахьынтәи
адныҳәаларақәа исоуа.
Ариабжьарак аҩны сахьыҟоу, рҿиаратә зҵаарак ҭаха
снаҭом: Аҵыхәтәантәи сажәеинраалақәа ганкы мацара
иазкцәоума уҳәартә иҟаӡами? Иаҳҳәап: ажәра, ашлара,
ахәыҷра, аҷкәынра, аԥсра уҳәа убас иҵегьы, аха убарҭ
ирываргылатәӡами аԥсҭазаараҿы ахәахәа шырацәоу
ртәы зҳәо аҩымҭақәа?
Ааигәа зны поемак сазхәыцуан. Ақыҭа садҳәалоуп
усгьы, уахь санныҟәало, ара, ана игәасҭо салагеит ақьаԥҭажәқәа. Иагараан агәашә сылагыланы
еиқәыхьшәашәа ишьҭо ашҭа сықәыԥшхьеит. Рацәак
ҵуам ара аԥсҭазара ныҵаба ицеижьҭеи! Сара схаан
арԥарцәа еижәхыддыла иахьықәыз адәқәа уажәы аҳәира
рхыҵәахьеит. Иҟалазеи абраҟа рыцҳарас? Иабаҵәаху уи
32

ацәгьа зыршыз адацқәа? Ақыҭа анапхгацәа рымацара
ракәхару уи зыхҟьо?
Зқьышықәсала аԥсуа нхаҩ, дгьылла зхы ныҟәызгоз,
иахьа иабацәа рыԥхӡы ахьықәшу ихатәы дгьыл дарбан
игәы ахзыршәаз?
Абри ҵакыс инаҭаны поемак ма повестк аҿҿаҳәа
ицәажәо иаԥҵазар, заҟа иҳақхарызиз!
Ианвар 24
Хымш рышьҭахь, есышықәса ишыҟарҵалац еиԥш,
Д. Гәлиа игәалашәара иазкыз ахәылԥаз ыҟан, даҽакала
иаҳҳәозар, амузеи иазгәанаҭон апоет ду имшира. Иҟан 30ҩык раҟара ауаа, еиҳараҩык шәҟәыҩҩцәан. Уи ахәылԥаз
сгәы иамыхәагәышьеит. Д. Гәлиа ду, ҳлитература мацара
акәым, ҳкультура зегьы ашьаҭаркҩы, иҩны ҳтәаны имшира азгәаҳҭозу, амагазин еиҳабык иҩны ҳтәазу аиҩдыраара
уадаҩын. Зынӡа имаҷӡан ҳлитература апроблемақәа
рыӡбахә. Арахь урыхәаԥшыр, урҭ амҿырҟәара еиԥш еилажьуп, кьыс рымаӡамкәа, исыздыруам урҭ ҳазраҩсуа?
Иара Дырмит аган рацәа змоу ирҿиамҭа аагозаргьы, заҟа
ҳәатәы ыҟоузеи уаҟагьы.
Ари зыхҟьо зегь раԥхьаӡагьы абра имҩаԥааго
ахәылԥазқәа зынӡак иазыҟаҵаӡам. Ахәылԥаз апоет иҩны
еиқәшәеит ашәҟәыҩҩцәа, дыргәаладыршәеит алитература абду, аҵәыцақәак ааныркылт, еибаныҳәеит, абри
аздырхеит.
Абраҟагьы иааԥшуеит ҳдоуҳатә маџьанара!
Ари баша иааиндырслаз стол хәыҷык акәхеит.
Аҭамада иакәзар, убригьы ашәиккы, еицырдыруа
ажәа гәыԥҵәагақәа иҿыҵакын — «Хәмарра-ччара
шәыгымзааит!». Аухантәарак слымҳа иҭаҩуан «Хәмарраччара! Хәмарра-ччара!».
Аҵыхәтәантәи амзазы кыр схы аџьабаа асырбеит. Сгәы иалсхит аҵәымӷ: уаанӡа еиҭазгахьаз Николоз
33

Бараҭашвили иажәеинраалақәа («Мерани» — «Арашь»
ада, уи ишьахәны еиҭазгазаап усҟан). Егьырҭ зегьы
сырҿыҵит. Иара убасҵәҟьа сазныҟәеит А. М. Горки
иҩымҭа «Ашәа ашьауардын азы». Урҭ цқьа ихҩылааны
акьыԥхьрахь ирысҭеит.
Иҳасабны исымоуп, сахьӡозар, сеиҭагамҭақәа зегьы
сеиҭарыхәаԥшырц, ишырҳәо еиԥш, абырҵкал икылхны,
насхаз шәҟәны иҭсыжьырц.
Иахьа Ҷлоуҟа ҳцоит, Гәында хәыҷгьы дҳаманы. Сгәам­
бзиарақәа ирыхҟьаны, абар хымз инархылоит сабацәа
рҭынхарахь сықәымлеижьҭеи.
Иацы М. Аҳашба дысзаԥхьеит О. Беигәа ааигәа
иааишьҭыз жәеинраалақәак. Урҭ ирылоуп даҽа поеткгьы иҩымҭақәа, ижәла уажә исгәалашәом. Беигәа
иажәеинраалақәа
џьара-џьара
ашәуа
цәажәашьа
рныԥшуашәа збоит.
Февраль 27
Арҭ
ахымш
еилыхароуп,
еизароуп
ҳазҿӡоу.
Иаалырҟьан иԥсҭазаара далҵит ҳҩыза бзиа, еицырдыруа
археолог, уамаӡа зылшаз, еиҳагьы зылшаран иҟаз, Аԥсны
дамамзар иазыԥшаатәыз, ҳархеолог Михаил Мамеҭ-иԥа
Ҭраԥшь.
Уажәааигәа убри арыцҳара иҟалаз аҟара сгәы иалсуа
акы сақәымшәацт. Иареи сареи ҳаиҩызцәан, атехникум
аҿы аҵара анаҳҵоз инаркны ҳџьабаақәа еилан. Ижра
инеиҵыхны еиҿкаахарц иалацәажәоуп. Михаил Ҭраԥшь
изы иҟаҳҵалакгьы акгьы мыцхәхом. Амилаҭ хәыҷ
аҵеицәа ԥшаахқәа анаԥхалак, иаразнак ианыԥшуеит.
Аԥсны ахышәара-аҵышәара иалаҩит аԥсӡы, алахь
еиқәыр­шьшьы игылоушәа ауп ишызбо.
Ҳлитератураҿы уаҩ дзыргәырӷьаша маҷуп. Џьоукыџьоукы ашәҟәыҩҩцәа есымшагьы «аманшәалара» зцу
34

иргәаларшәазар цәгьамызт Крылов иажәақәа: 1835
шықәса аламҭалазы уи аҩра даҟәыҵит, иҟалазеи ҳәа
иазҵаауа, аҽԥныҳәақәа ирҭо ианалага, ус иҳәеит: «Пусть
лучше меня упрекакют почему я не пишу, нежели дописаться до того, чтобы спросили зачем я пишу».
Март 2
Арҭ ахымш Қарҭ сыҟан. Иахьа схынҳәит, сыӡӷаби
сма­ҭа хәыҷи сыманы. Биана далгеит Аҳәынҭқарратә
медицинатә институт. Ишырҳәо еиԥш, убригь акы!
Даҽа ҩымз-хымз рыла исыхшаз ирықәнаго маҵурала
исзеиқәыршәар бзиагәышьан, аха рацәак сманшәаламхар
ҟалоит. Хаҭала сара даараӡа сџьабаа рацәоуп аҿар
рааӡараҿы, аха сара исыхшаз рыцхыраараҿы иҟасҵаша
сақәымшәо саақәхар ҟалоит. Аус сыцызуа сҩызцәа
«ҳаракқәа» уи гәарҭап ҳәа уҟоу?!
Қарҭ сахьыҟаз арежиссиор Нели Ешба слацәажәеит
Аҟәаҟа лиасразы. Иаҳҭахуп ҳтеатр заҵә лара напхгаҩыс
дамазарц. Лареи сареи ҳаицәажәара лаб Ражьденгьы далахәын. Сара избоит ари аԥҳәыс баҩхатәрала
дшеибыҭоу, ҳаԥсуа ҵеицәа-аԥхьагылацәа аӡәы ҳәа дышрылагылоу, аха уи рбарҭамхеит изыхәҭаз џьоукы. Уажәы
иҟалазеи? Лбаҩхатәра ҳаҭыр ақәымлеит, лусура нылмыжьыр ҟамлеит, ажәакала: дықәырцеит лаҳаҭыр ԥҽны! Ари
ахҭыс ҵаҵӷәыс иаҵоу зегьы еилкааны ирыздыруам. Убри
аҟнытә, џьоук ахыччоит аҟырҟырҳәа, даҽаџьоукыхгьы
гәалас иҟаҵаны иалацәажәоит, атеатр напхгаҩыда иахьаанхаз.
Ҳсахьаркыратә интеллигенциа, маҷ-маҷ ашьақәгы­
лара иаҿу, ҳажәлар гәыӷырҭала ирзыԥшу, аԥхасҭахарахьы
ахы археит.
Ҳинтеллигенциа машәырны иаланагалаз, аполити­
каҿы ахәмарцәа, баҩхатәра змамкәа, измоу аӡә иеиԥш
35

ахаарԥшра зылшаз, зхы иазеиӷьу аҷыдахаз акгьы иашь­
ҭаӡам, абарҭ ауаа роуп.
Н. Ешбеи сареи ҳаицәажәара лҵшәадамхеит: лара
ҩымш-хымш ирхымгакәа Аҟәаҟа даауеит, дшааилак
Апартиа аобком аҟны имҩаԥгахароуп ҳажәлар зҭагы­
лаз ауадаҩра иазкны ҷыдала аилацәажәара. Ҳәарас
иаҭахузеи, уи аизара азыҟаҵатәуп, сара иаԥшьызгеит,
сара исуалуп уи, уажә исымбеит, напхгацәак «агәыр
нарылаҵаны» рырхиара! Уаҵәы инаркны сеиҭаналагап
уи!
Қарҭ сықәҵит, рацәак гәаҳәара сымамкәа. Амзызқәа
рацәоуп, аха руак: Г. С Ӡоҵениӡе иброшиура ҭыҵит
«Расцвет социалистической нации в Советском Союзе». Џьарамзар-џьара автор иҿыҵеимыршәеит «аԥсуа
жәлар». Иара убри аамҭазы автор ихаимыршҭит «аҷара
жәлар», «ауаԥс жәлар», уи иҳәоит аненеццәа шмилаҭхаз
атәгьы, аха зқьышықәсала ақырҭқәа ирыванхоз аԥсуа
жәлар рыӡбахә — «ихашҭгәышьазаап» академик!
Ари гәаҟроуп, ари рыцҳароуп!
Март 5, 6
Арҭ аҩымш Апартиа аобком аҟны имҩаԥысит Аԥсуа
театр иазкны аилацәажәара. Иазгәаҭазар ахәҭоуп, ари
аизара мҩаԥызгоз В. Кобахьиа иара ишихәҭаз еиԥш,
ишьахәны иҽааирԥшит, уашьҭан зны дахьдмырхәыр. Н.
Ешба дҟаҵоуп Аԥсуа театр аҟны директорсгьы, режиссиор хадасгьы.
Хаҭала сара исҭахын директорс арԥыс еилҟьак
дҟаҵазарц, иагаумҳәан, Нели дыԥҳәысуп, аҟазшьа
хьысҳақәагьы, зегь ҳаиԥш, ларгьы илымагәышьоуп, аха
уаҳа ԥсыхәа шамауаз анызба, уаҳа сыбжьы ақәсмыргеит.
Аԥсуа театр анапхгаразы Апартиа аобком ирыӡбаз
згәы иахәаз рацәаҩуп.
36

Н. Ешбагьы иаразнак лус дахагылеит. Издыруада
уажәшьҭа ҳартистцәа шьаҿақәак рзеихгар. Ҳәарада, аколлектив абаҩхатәра згым еилазаароуп, аха артистцәа рысаӡ
цәгьоуп, идырҵысуа сеидру! Насгьы иаҳхаҳаршҭрым анҭ
ауаа хәаԥсақәагьы ҳтеатр хара ишрыцәгылам.
Апрель 15
Мызкы нҭакәкәа ицеит сымшынҵа хысымтижьҭеи,
акык-ҩбак исҳәашаз шыҟазгьы, ус сааиуан иахьанӡа.
Иахьа, асааҭ 12 рзы иаатит Аԥснытәи арҵаҩцәа
актәи реизара ду. Иалгеит ахәылԥаз асааҭ 8 рзы. Аизара ду шьахәны имҩаԥысит. Иҟаҵатәны иҟаҵам заҟа
ааԥшызеи? Абас сҳәар қәнагоуп: аҿар рааӡара џьараџьара арахә рааӡара аҵкыс игәыгәҭажьуп. Апедагогика
наука ҳасабла шьаҿак ԥхьаҟа изымцеит.
Ажурнал «Алашара» № 2 ианылеит А. Гогәуа иажәабжь
«Асыс-мҟаа», даара саргәырӷьеит, ииашаҵәҟьаны ари
қәҿиароуп, арҭ аҩышықәса аԥсуа проза иаланагалахьоу
ирыдкыланы ҳахәаԥшуазар.
Мчыбжьык ашьҭахь уск аҵыхәала Апартиа аобком
ахь снеит. Актәи амаӡаныҟәгаҩ икабинет ашә аартны
саныныҩнала, аҩ. В. Кобахьиа ателефон илымҳа иадкылоуп, даара иҽырҟасаны аӡәы диацәажәоит. Сыҩналара
маҷк ишицәымӷхаз гәасҭеит, аха уажәшьҭа схынҳәны цашьа сымамызт, снаскьан, астол снахатәеит. Снаԥшызар,
амаӡаныҟәгаҩ иаԥхьа астол иқәуп Москва иҭыҵыз сроман «Мои земляки», абгьыцқәа нарҳәы-аарҳәуа аӡәы
дизаԥхьон. Дзацәажәоз ҵәахышьа амоуит усгьы, Деви
Стуруа — Қырҭтәылатәи акомпартиа Ацентр Комитет
амаӡаныҟәгаҩ иакәзаап. Ароман аҟнытә уи дизаԥхьоит
аԥсуа школқәа шадыркыз атәы зҳәоз аҭыԥқәа. Ас ҩыџьа
рымаӡа санахҭыгәла, Кобахьиа ирццакит реицәажәара,
ишызбоз ари ауаҩ, иааҭырҟьан акәымкәа, днахыкәшааахыкәшо ацәажәара далагеит.
37

Лассы сындәылҵны сцеит, уиаахысгьы акырынтә сибахьеит, аха иԥсы иахимырӡааит, саргьы сизымҵааит.
Иҟалац ҟалахзар акәхап, урҭ рыҵмыҳәҳәарқәеи дареи
Қарҭҟа аиқәаҵәа сзаларҵазар акәхап, урҭ ԥынҵаҭарсла
аԥша ахьасша рдыруеит.
Иџьоушьаша, ргәы злаԥымҵәозеи абарҭ аҵашьыц­
цәа?!
Апрель 26
Қарҭнтәи сааит иахьа. Иҟан Ареспубликаҿтәи апартактив, уи ашьҭахь Иреиҳаӡоу Асовет Апрезидиум. Актив аҿы иҟан ақәгыларақәа, џьоукы-џьоукы Сталин ихьӡ,
ишырҳәац еиԥш, иҩышьҭыхны ирҳәеит, уи «дышгенизгьы» рхадмыршҭит. Џьоукы ирҭахуп Сталин ирежим
шьаарҵәыра архынҳәра. Жәынгьы-ҿангьы акымзарак
акы ззеилымкааӡаз убарҭ! Г. Абашиӡеи сареи ҳаицәажәон,
уи аиаша иҽадкылан дыҟоушәа ауп ишызбаз. Реваз Маргианигьы убрахь ихы кыдушәа збоит. Уи сеигәырӷьеит.
Актив аҿы сыӡбахә цәырыргар ҟалап ҳәа агәҩара
сыман. Стуруеи Кобахьиеи реицәажәара ашьҭахь
сышлаԥшықәҵаз ҩашьомызт. Саргьы, зеиԥш ҟамло акгьы ыҟам ҳәа, бгьыцқәак ҷышәны исыман. Аха уажәазы
сыӡбахә аӡәгьы иҿаимыршәит.
Фазиль Искандер Москвантәи дааит, иааигеит «Время
счастливых находок» захьӡу асценариа. Мосфильмаа роуп
акиносахьа ақәыргылара иашьҭоу. Урҭ ашәҟәы рыҩуеит
сыхьӡала, ирҭахуп Аԥсны аиҳабыра шақәшаҳаҭу ала аҭак.
Слатәан саԥхьеит асценариа, сгәы иамыхәагәышьеит.
Искандер сааиԥхьан, ҳаидтәалт, автор иаԥхьа иқәысҵеит
18 инареиҳаны агхақәеи азгәаҭақәеи.
Искандергьы урҭ идикылеит, арҽеирагьы иҽазикит.
Сыхәҭаахьала ус ӡбаны исыман: афильм ҳара иаҳҭаху зегьы азымҳәаргьы амҩа иқәаҳҵап, уи ала Мосфильмааи
38

ҳареи ҳаизааигәахап, наҟ-наҟ еиӷьугьы дҳарҟаҵап. Аха
ус имхәыцит егьырҭ, сара сшаӡәыз саанхеит. Апартиа
аобкомаа, сара снапы шахызгахьазгьы, асценариа ргәы
иамыхәеит, уа иацлеит Искандер иахь агәаӷ ирымаз,
«Козлотур» мыжда иахырҟьаны.
Уаҵәы Н. Киут иҩуеит Москваҟа Аԥсны аиҳабыра асценариа шыргәаԥхаз ала ашәҟәы. Ф. Искандер баҩхатәрала
еиқәшәоу аӡә иоуп, иаԥхьаҟа илшаша рацәоуп, ас иаармариан даҳҟәаҳҟьар, ԥырхагамзар хәарҭа ҳнаҭом!
Апрель 30
Ашьыжьымҭан К. Симонов Москвантәи аҭел дасит, уаха дԥыруазаап Аҟәаҟа. Сиԥылеит. Иҩны дназгеит. Сара ццакырак сыман, ҳазхара ҳзымеицәажәеит,
ҳзеидымтәалт.
Маи акы апарад ианалга, К. Симонов аҩныҟа сиԥхьеит.
Асас идсыртәаларц аҩныҟа шәныдгыл ҳәа расҳәеит
И. Папаскьыр, Н. Киут, А. Џьонуа. Ҳаидтәалара шьахәны
имҩаԥысит, ирацәан алаф, аччара, имаҷын ажәа гәаҩақәа,
ҵыхәаԥҵәарада аибарҽхәарақәа, алыбзҩыбзрақәа.
Адырҩаҽны Д. Гәлиа иҩнаҭа ҳаҭааит, Татиана
лакәын усгьы ԥшәымара ҳзызуаз. Сара Ҭамара дсыцын.
Уаҟагьы ҳаиқәшәара маншәалахеит, иаҳфаша-иаажәша
усгьы иҟан. Константин Михаил-иԥеи сареи ҳаисаны
аекспромтқәа рыҩра ҳалагеит. Хԥа-хԥа ажәеинраала
ааҩит. Иара — ибызшәала, саргьы — убас. Инаган
ҵәахтәыс Т. Гәлиа илаҳҭеит.
Иаҳа-иаҳа ҳаизааигәахоит К. Симонови сареи. Иаҳаиаҳа сгәы дахәоит, зегь раԥхьаӡагьы уи нбан ҟәазла
иуҩыртә еиԥш иуаҩра ҳаракуп, дуаҩуп, џьабаабаҩуп.
Иҩашьаӡом уи ауаҩ аӡи амцеи дышрылсхьоу. Иара
итәалагьы бзиа ибоит Аԥсны, имаҷымкәангьы дацхраахьеит, иаԥхьаҟагьы, уи агәра згоит, илшо акы агижьшам
Аԥсны.
39

Уажәы лассы Москваҟа дхынҳәуеит, аха маи мза 20
ирхымгакәа Аԥсныҟа дхынҳәыхуеит, иӡбаны имоуп
ҩымзҟа абраҟа даанхарц.
Саԥыҩланы исҳәозаргьы, маҷк ҳнеицныҟәаргьы
цәгьа избом. Уи ҳалагап Ҷлоуҟа ацарала.
Маи 11
Ари амза 8 рзы агазеҭ «Правда» ианылеит К. Симонов
инеиҵыху истатиа, «Удивительное рядом» захьӡу аҩымҭа
«Ахра ашәа» урыс бызшәала аҭыҵра иахҳәаауп. Изӡом,
сгәы иахәаны саԥхьеит, Нестор Лакоба дҳаԥхеижьҭеи
агазеҭ «Правда» ҳара ҳзыҳәа ашә ыҵарҟаца иаркын. Уа ианымлацызт аԥсуа жәлар ирызкыз статиак.
Иниагәгәа ицоит 33 шықәса, уи аамҭала аԥсуа жәлар
акым, ҩбам аҟымҟырақәа ирхыргаз. Уԥсахы еибамккәа
аиқәыԥхьаӡараҵәҟьагьы уаҩы илшом. 1937 шықәса
еиқәаҵәақәа, иреиӷьыз аԥсуаа рҵеицәа харада-барада
рнырҵәара. 1941–1945 шықәсқәа раан СССР ажәларқәа
зегьы абџьар шьҭырхит рыԥсадгьыл аиқәырхаразы,
уа ирылагылан аԥсуаа рыҷкәынцәеи рыӡӷабцәеи. Уи
аамҭазы Аԥсны аҭагылазаашьа убас иҟан, даԥсыуазар,
аибашьрахь ацара илшозаргьы илымшозаргьы, арра
ацара иқәнагозаргьы иқәнамгозаргьы, аибашьрахь дцар
акәын. «Изгалакгьы акы иқәнаганда» — ари «Абласаркьа»
илозунг акәын усгьы, уи имаҵаԥцәа иацԥыҳәан напы
адыркхьан.
Аибашьра иалгеит. Зыԥсы ҭахан иҟаз аԥсуаа
хынҳәгәышьеит, аха ишԥарԥылеи рыԥсадгьыл? Аԥсуа
школқәа раркра, аԥсуа кадрқәа маҵурада раанхара,
жәпаҩык аԥсуаа рыжәлақәа рхыхра, ус ишааиуаз аԥсуаа
қырҭқәоуп, уҳәа заҟа еиқәаҳаԥхьаӡарызеи?!
Аха, «Уара иушьуа, Анцәа дишьуам!» — рҳәон ҳабацәа.
Иҩыҵхахарц иҟазаарын аԥсуаа рзыҳәангьы насыԥ
40

мрахәагак. Иҩагылеит 1953 шықәса. Зны адунеи даныҵит
уаҩ шьала амшын ҭазырбаз Сталин, мызқәак рышьҭахь
уи днаишьҭаргалеит иара имаҵаԥ — «Абласаркьа»!
Абри ашықәс инаркны ауп аԥсуаа ԥхьаҟа қәацарак
ҟарҵо ианалага.
Абри зегьы сгәалазыршәаз К. Симонов агазеҭ ианиҵаз
истатиа ауп. Еицырдыруа ашәҟәыҩҩы, ишихәҭаз еиԥш,
ҳаҭыр ақәҵаны дахцәажәеит аԥсуа литература.
Аԥсуа интеллигенциа акыр ианлаԥшықәырҵо аам­
ҭазы, агазеҭ «Правда» ақәгылара акырӡа зҵазкуа фактуп.
Ишԥахәаԥши аԥсуа интеллигенциа ахаҭарнакцәа К.
Симонов «Правда» аҿы иқәгылара?
Аиашазы, имаҷышам згәы иахәаз, аха џьоукыхгьы
алаҿырымҭит, измааноу уара идыр!
Маи 12
Иахьа 56 шықәса схыҵит. Агәакьақәа рыда аӡәгьы
исыдимныҳәалеит, аха Москвааи қарҭааи сҩызцәа аӡәгьы
сихамышҭит, акатаҳәа адныҳәаларақәа аара иаҿуп. Иахьа иааган снапы инадыркит Қырҭтәыла, Қарҭ иҭыҵыз
(Ахра ашәа), уи ҳамҭа дууп сара сзы!
Маи 13
Иахьа имҩаԥысит Аԥснытәи ашәҟәыҩҩцәа Реидгыла Апленум. Азҵаара: 1. Аԥсуа драматургиа иахьа­
тәи аҭагылазаашьа. Ажәахә инарҭбааны иҟаиҵеит
ҳакри­тик Ш. Инал-Иԥа. Жәаҩык инареиҳаны иқәгылаз
ашәҟәыҩҩцәа ирылацәажәон агхаԥхақәа. Аха иҳәамызт
акы — «абла ахьҭам алаӷырӡ аауам», — абаҩхатәра змам
ашәҟәыҩҩы алитература изырбеиом!
Маи 20
Қарҭ иаатит Қырҭтәылатәи Иреиҳау Асовет асессиа. Ҩымш ицон аизара, сара ацәажәара шсықәымшәоз
41

здыруан, сҽырҭынчны стәан. Сахьынаԥшуа избоит иде­
путатцәам ашәҟәыҩҩцәагьы аизараҿы имаҷышам.
Аԥсааиҭакраан, санындәылҵуаз Бесо Жӷьенти дысҿа­
ҳаит, сааникылан, усгьы даацәажәеит:
— Константин Симонов истатиа сгәы иахәеит, ибзианы иҟаиҵеит даҽа газеҭк акәымкәа «Правда» аҿы
дахьықәгылаз. Уи аҩымҭа қырҭ бызшәалагьы иҭыҵит,
саргьы сахцәажәарц сгәы иҭоуп!
Нас срықәшәеит: С. Ҷилаиа, Г. Абашиӡе, И. Нанеишвили — урҭ ажәакгьы сарымҳәеит «Правда» ианылаз астатиазы.
К. Калаӡе сааникылан, дахыхәмаруашәа ус иҳәеит:
— Слушай, через статьи К. Симонова в Москве создан
твой культ! Р. Маргианигьы ус инықәырҩршәа астатиазы
ажәақәак насеиҳәеит.
Асессиа анцо сара усгьы Апрезидиум аҿы стәазароуп.
П. А. Родионов даасыдгылан — Ты написал хорошее произведение и рецензия К. Симонова тоже хорошая. Уи
аниҳәоз даҳзыӡырҩуа дҳавагылан Д. Стуруа, аха ахаҳә
ихәлашәан дгылан, акгьы мҳәакәа днаҳавсит.
Ашьҭахь какалкырҭахь дҳаԥхьеит В. П. Мжаванаӡе. Уа
иҟан Қырҭтәылатәи ЦК абиуро иалаз зегьы, Родионов —
аҩбатәи амаӡаныҟәгаҩ, еиҭаацәыригахит, ишиҳәац еиԥш,
зны аҩымҭа ирҽхәеит, нас «Правда» ианылаз астатиа.
В. Г. Мжаванаӡегьы ҩбаҟа-хԥаҟа жәа налеиҵеит. Уи ала
иаҳирдырит арецензиа дшаԥхьахьаз.
Изысҭаххазеи, сцо-саауа абри «Правда» ианылаз арецензиа атәы аҳәара. Акы, хаҭала сара сҭагылазаашьа
акыр ианыуашәшәыраз аамҭазы амаҵә сзылаҟәит. Ҩба,
сызҭахым даҽазныкгьы ирбеит зынӡакгьы сышҭынхадам.
Иҟаҳҵарызеи, ҳнеилап ус, аԥырԥырҳәа иҵыгьуа
ҳгәыжь еиқәа ҳақәтәаны.
Апартиа аобкомаа амаӡаныҟәгаҩцәа лахә-лахәы
исышьклаԥшуеит, аха иҟасҵарызеи?!
42

Ииун 7
Иацы Адлер сыҟан, сиԥылон Афгантәи акрал иԥҳәыси
иареи. Иаангылеит Пицунда. 60-ҩык инареиҳаны
аҵыхәакцәа ицуп. Ирзиуазеи абриаҟара ауаа рҵысны?
Изакәу сыздыруам, аха акы иԥеиԥшуп ҳәа сыҟоуп.
Схынҳәны санаауаз амҩан исгәалашәоит агырцәа раҳ
Дадиани идыркыло ҳәамҭак: уи џьара данцоз игозаарын
Кавказ зымпыҵазкыз аурыс еинралцәа ҳамҭас ианаршьаз иҭымҟьоз абзарбзан. Иара дуӡӡак акәзаарын, аҽқәа
аҵаҳәан акәын ишнаргоз. Аҳ ас атәыла рбганы даниасуаз иахҭыгәлаз ижәлар иџьашьаны еибырҳәон, ибзарбзан
мацара заҟароузеи, Анцәа иџьшьоуп уи ала ахысра дахьаламгаз, мамзар амца ҳаиргон. Урҭ наԥшыхақә ирбоз
акәын, арахь иара шҭымҟьоз абардыргәышьоз.
Абри маҷӡак иеиԥшӡами 60-ҩык ауаа ицырԥсса ари
Афгантәи акрал иныҟәара?
4–5-ҟа мшы рышьҭахь иҟьаҟьаӡа иааԥшит Аԥснынтәи
архитектура аусбарҭа анапхгаҩы С. Цинцабаӡе ҵыхәабаба
еиҵеиҟәаҟәаз ус бааԥск. Ҳәарас иаҭахузеи, уи имацара
иакәхарым ари аус еиҵызхаз.
Иааркьаҿӡаны абар аԥсуаа рықәхга закәугьы:
10–15-ҟа шықәса ҿҳәарас инаҭаны ишьҭыхуп апроект
Аԥсны агаҿа инаваршәны акурорт хыбрақәа рыргылара. 1980 шықәса анҵәамҭанӡа ари ҳагаҿа инаваршәны
иргылатәуп убриаҟара ахыбрақәа, уи апроект излаҳәо
ала, ҩышәнызқь каруаҭ рыҩназзртә еиԥш. Ари инаваргылан иҟаҵоуп 200 нызқьҩык еиламырсҳакәа рымаҵ
зуша, изхәышәтәыша зыҩналаран иҟоу анхарҭа ҩнқәа
рыргылара.
Абарҭ зегь неицаҳҵар, усҟак иуадаҩым Аԥсныҟа ари
аргылара еизнагаран иҟоу ауааԥсыра рхыԥхьаӡара!
Аԥсны аиҳабыра ҳаиқәхаԥс ҳтәоуп, ҳмашьынақәа
ҳрықәтәаны ҳны­ҟәоит, ҳахьнеилак пату ҳақәуп, арахь
ҳавараҿы, ахырзаман ишаҿу аабаӡом!
43

Иахьӡузеи ари? Шәақь ҭмырҟьаӡакәа Аԥсны аоккупациа азура! Ари иахьӡуп — геноцид — мчыла ажәлар рныр­
ҵәара!
Абрахь икылсырц акәызма аԥсуа жәлар зқьышықәсала
аҳәаҭыхла рыԥсадгьыл зырыхьчоз? Иабаҟоу Автономиатә
Республика азинқәа? Иабаҟоу иара Аконституциа? Ари
аума изахьӡу ленинтә милаҭ политика? Иаԥшьызгада ари
аус еиҵаҟәаҟәа? С. Цинцабаӡе иаԥшьигеит! Дызмилаҭда
уи? Дқырҭуоуп! Избан, ақырҭуа изиҭаххарызеи
ҳақәӡаара?
ЦК КПСС анапхгаҩцәа срызҵаарц сҭахуп: Иахьӡузеи
еиҳа амчра змоу, еиҳа хыԥхьаӡарала ирацәоу амилаҭ
ҩагылан, еиҳа иԥсыҽу, хыԥхьаӡаралагьы имаҷу амилаҭ
инарықәланы рзинқәа зегьы рымырхыр? Иреиӷьу
рыдгьылқәа рцәыргар? Рыбнақәа хыршьаар, рҭыԥ
зҩыдақәа ртәыртәыр? Ари ауп, нас, изахьӡу ажәларқәа
рыиашьара. Абри акәзарыма, нас, интернационализм
захьӡугьы?
Еилыскааит, ари еиԥш апроект хырзаман нагоуп
Аԥсны Аминистрцәа рсовет ахь, иҵәахуп ахантәаҩы М.
Чиковани иҿы. Уа ишыҵәаху аӡәык-ҩыџьак рыда аӡәгьы
издыруам — имаӡоуп. Амала, еилыскааит С. Цинцабаӡе
ари апроект иман Москва дшыҟаз, изирбаз, иарбан
усҳәарҭоу дызҭааз макьана исзеилымкаац.
Инықәыршәны аобком ахь сцеит. В. Кобахьиа снаидтәалан, иасҳәеит амца сызразҵаз аус.
Уи изакәызаалак акгьы издыруамызт. Игәы иалсит,
хымԥада, аха рацәак дацрамлеит. Аобком сдәылҵит, схы
ахькыдысҟьара сзымдыруа.
Снатәан, иааркьаҿны ашшыԥхьыз зҩит, ЦК КПСС
ашҟа, Қырҭтәылатәи ЦК КП ашҟа, нас Ареспублика
Еидгылақәа зегьы реиҳабырақәа рышҟа. Аха макьана
идәықәсымҵац, аӡәы исырбарцгьы сҭаххеит. Г. А. Ӡиӡариа
44

сҩаиԥхьан, снапы зласкыз аус ахы-аҵыхәа дынҭарԥшны
иасҳәеит, сашшыԥхьыӡгьы исырбеит. Уи иаразнак иԥсахы
еибакит, уаҵәҟьа В. Кобахьиа иахь дцарц иақәикит, дгылеит, дтәеит, убас аҟынӡа игәы ԥнажәеит, иара убра иԥсы
илышәшәоз џьысшьеит. Аҵыхәтәан ҳҩыџьагьы абра
ҳазкылсит: азҵаара иҵегьы иҭаҳҵаарц, нас ҳзықәгәыӷуа
5–6-ҩык еизганы ираҳҳәарц, уи ашьҭахь ҳаиманы аобком ахь ҳцарц, уанӡа ашшыԥхьыӡқәа ҵәахызарц.
Ҳшымгәыӷӡоз адырҩаҽны хҭыск ҟалеит. Ашьыжь аобком ахьынтә аҭел иасит, асааҭ 11 рзы еиԥш, абиуро иалоу
зегьы шәеизароуп ҳәа. Сара маҷк сагхашәа снеит. Актәи
амаӡаныҟәгаҩ икабинет ашә аартны саныныҩнала, раԥхьа
В. П. Мжаванаӡе снеигәыдыԥшылеит, уи дицәыхарамкәа
дгылоуп Қырҭтәылатәи Акомпартиа Ацентр Комитет амаӡаныҟәгаҩ Чануҟәваӡе, ара иҟоуп Аԥснытәи аобласт комитет абиуро иалаз зегьы. В. П. Мжаванаӡе
Аԥсныҟа данаалоз ишыҟаиҵалац еиԥш, уажәгьы абиуро иалоу драцәажәарц иҭаххеит. Зегь ҳаикәшаны
ҳаатәеит, ахантәаҩ иҭыԥ аанызкылаз иара, ишәыгузеи,
ишәыбзоузеи, шәеилазырхо ишәымоузеи ҳәа ҳазҵаара
дналагеит. Аиашазы, абиуро ачленцәа реиҳараҩык
цәажәеит,
имаҷымкәангьы
избамыз
азҵаарақәа
ирзааҭгылеит. Сара ҿысҭуамызт, макьана ичҳаны стәан,
ани Цинцабаӡе ипроект атәы аӡәгьы даламцәажәеит. Ус
В. П. Мжаванаӡе ихы аасықәикын ус иҳәеит:
— Баграт Васили-иԥа, уаргьы ҳәатәык умамкәа уҟам,
иҳауҳәозеи, ҳаузыӡырҩуеит?
— Ҳаҭыр зқәу Васили Павел-иԥа, ииашаҵәҟьан сара
исымоуп аҳәатәы, иахьа абраҟа абас сшәықәымшәар
шәара шәахь амҩа сықәларан сыҟан, — абас сналагеит
ацәажәара. Асасцәагьы аԥшәмацәагьы раԥхьа иҟьаҟьаӡа
иаартны инықәысҵеит С. Цинцабаӡе еиҵеиҟәаҟәаз аус
бааԥс.
45

— Абас ауп Аԥснытәи аиҳабыра абомба ҳаҵаҵан
ҳаштәоу, сара иџьасшьоит абиуро ачленцәа аӡәгьы
дахьахымцәажәаз. Иӡбаны исымоуп сара иҟасҵаша, уи
абиуро иалоу ирдыруазарц сҭахуп. Ихианы ишьҭоуп
арзаҳалқәа, шәара шәыхьӡала, Васили Павел-иԥа,
ЦК КПСС ахьӡала, ишәцәыӡӡом, уаҟагьы саангылом,
арзаҳалқәа дәықәысҵоит Аидгыла ареспубликақәа
Реиҳабырақәа рышҟа. Ирдыруазааит зегьы аԥсуа жәлар
рхатәы республикаҿы ишзиндахаз! — абас ихсыркәшеит
сықәгылара. Ҳамҭак аӡәгьы ҿиҭуамызт, еиқәыӡырҩуа
итәан.
Абар аџьашьахә! Қырҭтәыла ареспублика анапхгаҩы
зынӡак изымдырӡозаап ари аус еиҵаҟәаҟәа.
— Иахьа аҷыдахаз исмаҳац! — абас далагеит
ацәажәара. Уи инароуны дрылацәажәеит Қырҭтәылатәи
акурортқәа иахьа изҭагылоу, дазааҭгылеит ԥхьаҟа
ҿиашьас ирымоугьы. Аҵыхәтәаны иажәа убрахь икылигеит — иадгылатәым ас апартиа анапхгара иацәӡаны
еиқәдырҽаҽаз аус! Нас В. Кобахьиеи М. Чиковани рышҟа
днаҳәын, инақәырӷәӷәаны драцәажәеит: — Шәарҭ
ишԥашәзымдыруаз ари еиԥш апроект аныҟарҵоз?
Ҩымш-хымш ирхымгакәа цқьа еилышәкаа ари аус
ахьынтәиаауа, насгьы ишәхашәмыршҭын уи еиԥш апроект аҟаҵара заҟа аԥара ақәӡыз! Уи азингьы ҟазҵаз!
Сара сгәы иалаҟаҵан иҟаз аҵәымӷ алсхит. Иаразнак игәасҭеит, абиуро ачленцәа ргәы ишамыхәаз сара
сықәгылара. Аха, иҟалаша ҟалахьан, аӡәгьы аҿагылара
илымшеит.
Аҽны хәлаанӡа В. Кобахьиеи, М. Чиковании, сареи В. П. Мжаванаӡе ҳицын. Аобком ахыбра ҳандәылҵ,
амашьынақәа рышҟа ҳаннеи, Мжаванаӡе иҭаххеит иареи сареи машьынак ҳҭаларц, егьырҭ даҽа машьынак. Ус
иагьыҟалеит.
46

Амҩан ҳахьцоз гәҭыхала аицәажәара ҳаман. Уи ауаҩ
иаахтны исеиҳәеит, иара Қырҭтәыла дахагыланаҵ, уи
апроект аԥсҭазараҿы нагӡашьа шамам.
— Уи азыҳәан угәы рҭынч! — абас ҳәаны, инапы
аасиҭеит В. П. Мжаванаӡе.
Егры ацҳаҿы ҳаиԥырҵит иареи ҳареи уи аҽны.
Ҳхынҳәны ҳанаауаз, сҩызцәа рацәажәара аҭыԥан,
саашьҭнаԥааит сыгәҭахәыцра. «Иахьазы исхыҵит уи
адыд-мацәыс, аха ус иҟамлар уаҵәы? Еиӷьзар смаҵура
саԥырҵыр? Ашәҟәыҩҩы аҩыха аамҭеи агәаҳәареи
имамзар, нас дышәҟәыҩҩума? Аха сара сҭыԥ аҿы,
ижәлар рҭоурых изымдыруа, рлитературеи рбызшәеи усс
измаӡам аӡә дтәар, нас ҳабакылсуеи? Аӷба иҭаз Џьгыҭ,
аӷба сышьҭуам ҳәа амызгәыҭ дахьынҳалон, издыруада ус
сыхьуазар саргьы?!
Иахьа Москвантәи дԥырны дааит сҩыза-ааигәа
К. Симонов. Сиԥылт. Машьынала идача аҟынӡа дназгеит.
Какал еицаҳкит. Рацәак алитература ҳзаламцәажәеит.
Уи Италиа дыҟан, убрахьынтәи иааигаз ажәабжьқәа
дрылацәажәон. Уеизгьы еилыскааит агазеҭ «Правда»
ианиҵаз истатиа кыраамҭа инкылан ишыҟаз, Қарҭҟагьы
азҵаарақәа шыҟаз.
Ииун 8
Хымшҟа рышьҭахь апоет М. Лашәриа, ажурнал «Алашара» аусуҩы, исҭеит сеиҭагамҭақәа. Уа иҟоуп ақырҭуа
поезиахьтә: И. Ҷавҷаваӡе, А. Ҵереҭели, Г. Ҭабиӡе, И. Гришашвили ражәеинраалақәа. Аурыс поезиахьтә: А. Пушкин, М. Лермонтов, Н. Некрасов. Европатәи апоезиахьтә:
Џь. Баирон, Гиоте ражәеинраалақәа.
Сеиҭагамҭақәа, шамахамзар, сгәы иахәоит, иаабап
аԥхьаҩцәа ишрыдыркыло.
47

Ииун 9
Амҽыша. Иацаахыс аҩны сыҟоуп, акгьы саҿӡам,
саԥхьоит У. Черчиль ибиографиа. Обиективра ацәмаҷуп,
идыруп уи Урыстәыла Асовет мчра ашьақәгылара
дшазыҟаз, итәыла аҟынгьы зны-зынла ареакциа политикахь дышнанагалоз, идыруп иара убас уи акоммунизм дшазыҟаз. Аха уажә ииҳәо — аибашьра ду аан уи
еиқәирхеит итәыла, еиқәирхеит ашьа рацәа камҭәакәаны
хшыҩла. Уи зегьы Англиа иадыруеит, уи азыҳәан ауп
иԥсҭазара даналҵ, ҳаҭыр ду иқәҵаны анышә дзарҭа.
Атрадициа ду ахьыҟоу атәылаҿы ус иҟалар акәымзи!
Урҭ реиԥш аусқәа шԥамҩаԥысуеи ҳара ҳҟны?
Сталин иԥсы анҭаз ихьӡ ажәҩан иаҵакьысуан, ихьӡ
ҳәаны ауаа атанк рҽаҵарыжьуан. Данԥсы, зны Ленин диварҵеит. Аха рацәак мырҵыкәа ицәырҵуа иалагеит ишьаарҵәыратә усқәа, уаанӡа дмаалықьыз
џьушьап, Н. Хрушьчов уа диватәамзи, аха усҟан ичҳаит.
Ашьҭахь ишьапы данкны амовзолеи ддәылыргеит. Ус
ҳашнеихуаз, Сталин ишьаарҵәыратә усқәа аазырԥшыз
иара Никита Сергеи-иԥа имаҵура дамхны игәы хаххала дылкарыжьит. Арахь уҳахәаԥшыр, агра дуқәа иҳамоу
иахьынӡалшо иҵахааҩоит, Черчильраа, Рузвельтраа
акритика рзаауеит, аҭоурых фактқәа ишаҳҭаху инарҳәыаарҳәны ҳрыхцәажәоит. Жәынгьы-ҿангьы иаҳзымҵеит,
иаҳзеилымкааит ҳабацәа ражәаԥҟа — «Ухатәы ӡбаны,
ӡбара уца!».
Ииун 10
Иахьа Пицундантәи ӷбала Аҟәаҟа дааит Афганисҭантәи
акрал Мухаммед Захир-шах, иԥҳәыс Умаира дицны.
Аҟәатәи абаӷәазаҿы сиԥылт. Уантәи аҵыхәхьшьцәагьы
еицрыхәхәа ишицыз, дхагаланы исырбеит Аҟәатәи ашьха,
уантәи амаамынқәа рпитомник, уи ашьҭахь — Синоптәи
48

абаҳча. Иара убра Синоп аԥсшьарҭа аҩнаҿы шьыбжьхьа
иҿаҳҵеит. Ҳәсеи хацәеи 16-ҩык астол ицахатәеит. Уа иара
ажәа иҳәеит, ашьҭахь сара аҭак исҭеит. Астол аҿы иҟан
гәаартыла ацәажәара, еиҳаракгьы сара сшышәҟәыҩҩыз
анеилыркаа, изазҵаақәаз рацәахеит. Излазбаз ала,
хаҵеи-ԥҳәыси инарҭбааны аҵара змоу уаауп. Иҩашьаӡом
урҭ Мрагыларатәи акультура шырдыруа еиԥш, Европатәи
акультурагьы шырдыруа.
Москвантәи ицқәаз, ҳара хпосол Александров инаиркны, сифаҭрак рылам, рцәажәашьа хыжәжәа-ҿыжәжәоуп,
иабаҟоу асасдахь идкылараан зда ҳхәарҭам аамсҭашәара?
Ииун 13
Иацаахыс хынҭаҩынҭароуп, еилыхароуп ҳазҿу. Мухаммед Захир-шах дышиашоу Кабулҟа дԥыруеит. Зны
сара схала днаскьазгарц ӡбан, аха сара «схәыҷцәахазар»
акәхап, карҭаа рҽаладырхәит. Аҟәанӡа иԥырны иааит Г. Д. Џьавахишвили, А. Гигошвили, урҭ дрыцын
Табаӷәуагьы. В. Кобахьиеи сареи Қарҭаа ҳарԥылеит аеропорт Бабышара, нас инаган Мархьаул крырҿаҳҵеит.
Устәи Аҟәатәи абаӷәазаҿы ҳааит, убрантәи аибашьыга ӷбала Пицундаҟа ҳдәықәлеит, 45 м рыла уа ҳнеит.
Ауыха ҳшымгәыӷӡоз Афганисҭантәи акрал дҳаԥхьеит.
Ҳаннеи, астол хианы игылан. Сара арӷарахь ала акрал
сиватәан, армарахь — ҳара ҳпосол, иԥҳәыс ҳҿаԥхьа дтәан,
уи длыватәан Г. Џьавахишвили. Иааркьаҿӡан акрали сареи ажәақәа еимаадеит. Уинахыс астол аҿы хақәиҭрала
ацәажәарақәа ыҟан, иаҳҳәап, аԥсыӡкра, ашәарыцара уҳәа
убас иҵегьы. Асааҭ 1-нӡа уа ҳаидхалт. Ҳшаахынҳәыз еиԥш
иаразнак ҳашьҭалеит, аха сара сызмыцәеит, ахәыцрақәа
сырхаргалт. Акы, изакә аамҭоузеи арҭ аиԥыларақәеи
анаскьагарақәеи ирықәсырӡуа?! Уи сџьызшьода уашьҭан?
Ҩба, изеиԥшроузеи сара сроль? Саԥшәымоушәа саԥшәы­
49

мамшәа, Москваҟагьы схьаԥшлар акәхеит, иара убас
Қарҭаа рышҟагьы. Избан? Ҩыџьа аҳцәа рмаҵуҩы? Мап,
раҳра дара ирымаз, сара сыдгьыл сшьапы ықәгылоуп,
сысасгьы иасҳәаша здыруеит!
Аԥсуаа есқьынагьы изқәыӡуаз рыԥсадгьыл аԥшӡареи
абеиареи ракәын. Иахьагьы уи ауп ҳазқәыӡуа. Ҳагаҿа
(...) ӡәӡәарҭас иҟарҵеит, ҳабнақәа хыршьаауеит, амилаҭ
хыҵны иҳалаҳаит, ҳадгьыл бзиахә иаҳнаҭаз амал дагьызмаха аимӷәыцәра иаҿуп. Иабаҟоу аԥсуа жәлар рзинқәа?
Иаахҵәаны иуҳәозар, ҳарҭ Аԥсны аиҳабыра ҳәа иҟоу,
акьанџьақәа ҳреиԥшуп, иахьеинырҟьо ҳкәашалароуп!
Аилабаара иаҿуп ҳҳәынҭқарра асистема. Иахьабалак
мчыла усхеит. Иабаҟоу Автономтә Республика азинқәа,
иабаҟоу иара Аконституциа? Урҭ қьаадла еиқәыршәоуп,
аԥсҭазаараҿы амилаҭ маҷқәа рзы зиндароуп иҟоу!
Абас ахәыцра хьанҭақәа срылан, Афганисҭантәи
акрал днаскьаганы, схы сымагәыхьха аҩныҟа санаауаз.
Амҩан сшааиуаз Ешыра аресторан аҿы сныдгылан, еирыӡқәак рызна аҩы аасхәеит. Аҩны сааин,
сҽааԥсахны инықәыршәны Гәылрыԥшьҟа сцеит. Уа
дысзыԥшын К. Симонов. Ҳнеидтәалан, ԥыҭкгьы аажәит,
еиҳаракгьы ҳазхара ҳаицәажәеит. Константин Михаилиԥа ибон гәаҳәара дук сымамкәа иҩны сшыдгылаз, ииулакгьы сыгәхаршҭра дашьҭалт. Убраҟа ицәырҵит: К. Симонов даҿызаап амаршал Г. Жуков изкны ҩымҭак, хқәак
дсызрыԥхьеит, сгәы иахәеит, Сталин «иҳалалрақәа»
аарԥшуп ицәгьамкәан.
Ииун 14
Иахьа сԥыруеит Москваҟа. Иаатраны иҟоуп СССР
ашәҟәыҩҩцәа Реидгыла Апленум, уи иазкуп М. Горки
диижьҭеи шәышықәса аҵра. Аизара мҩаԥысран иҟоуп
Горки ақалақь аҿы.
50

Ииун 15
Москва сыҟоуп. Саангылт сахьаангылац асасааирҭа
«Москва», уа акәымкәа даҽаџьара аангылара ансықә­
шәалак, Москва сыҟамшәа ауп схы шызбо.
Римма Казакова дызбеит. Креицаҳфеит. Ԥахьа
еиԥшымкәа уажәы еиҳагьы иақәырӷәӷәаны далацәажәеит
лхаҵеи лареи реилыҵра аҭыӡшәа. Урҭ ирзеимакыроу сара еилкаашьа сзаҭом. Р. Казакова ҳпоет ду Иуа
Коӷониа иҩымҭақәа реиҭагара дақәшаҳаҭхеит. Аус злоу
уажәшьҭа аиҭагаҩ илеилыркаатәуп уи апоет гәлымҵәах
иаԥҵамҭақәа ԥсыс ирхоу. Р. Казакова октиабр мза
иахмырԥакәа Аԥсныҟа днеирц ажәа сылҭеит.
Абар хымш ҵуеит Москва сыҟоижьҭеи, аха
дысзыԥшаауам Бела Ахмадулина. Уажәшьҭа еиҭалгахьа­
зар ҟалап, уаанӡа илзаасҭииз сажәеинраалақәа. Ҭелла
ҳаицәажәон Иар. Смелиакови сареи, исеиҳәеит Аҟәаҟа
анеира игәы ишҭоу.
Даара исҭахуп А. Твардовски иқәшәара, аха иԥшаара
уадаҩхеит, игәы бзиам ҳәа ауп макьана исаҳауа.
Ииун 17
СССР ашәҟәыҩҩцәа Реидгылаҿы исықәшәеит
К. Калаӡеи Р. Маргианиа. Урҭ аангылеит асасааирҭа
«Минск» аҿы. Ахәылбыҽха ҭелла ҳаицәажәеит. Асааҭ 8
рзы Моссовет авараҟны ҳаиниеит. Сасра ҳнеит ԥахьатәи
ашәаҳәаҩ Гоцириӡе иҩныҟа. Убри еиԥш ҩык ҳиржәит,
ара ҳаҟәыҵып, нахьхьи Кахьеҭиа цәымзаркырала
уашьҭазаргьы иузыԥшаауам. Гәырӷьарыла аамҭа ҳхаагеит.
Аԥшәма иԥҳәыс доурысҭыԥҳауп, аха қырҭуала дааӡоуп,
ақырҭ бызшәагьы лҳәоит. Ари ҳақми, ус иҟазароуп. Аха
аԥсуаа уи аԥҟара ҳаҵанакуам, игәасҭахьеит: аԥсуа атәым
милаҭ рҭыԥҳа данааигалак, еиҳарак аҵара змоу, иара
лара лахь дианагоит қьабзлагьы бызшәалагьы. Уи ҳара
51

ҳмилаҭ амаџьанара акәхап изыхҟьо. Џьоукгьы милаҭ
ҳасабла ҳақәӡаара алагамҭоуп ҳәа ирыԥхьаӡоит.
Ииун 18
Химки. Ара ҳаизеит Апленум ахь ицо ашәҟәыҩҩцәа
зегьы. Ҳҭалоит аӷба «Н. В. Гоголь». Сара схала исымоуп
акаиута. Ҳдәықәлеит асааҭ 12 рзы. Аӡымшын еиҩыхуа
инеиуан аӷба. Амза 21 рзы асааҭ 10 рзеиԥш ҳнеиуеит
ақ. Горки.
Амҩан хыхь апалубаҿы иҟан астолгьежь, иалацәа­
жәон ашәҟәыҩҩы ду ирҿиамҭа. Уи рҽаладырхәит аҳәаа­
нырцәтәи асасцәагьы. Аилацәажәара сҽаласыр­хәырц
сыҟан, аха иаақәгылалак аибарҽхәара изаԥырымҵит. Уи
ангәасҭа-сҽааныскылт.
Ииун 21
Ашьыжь асааҭ 10 рзы ҳазҭаз аӷба надгылеит абагәаза.
Ҳахьынаԥшуа нырцә иаҳԥыларц иааиз ажәлар рацәаҩуп,
уа дрылагылоуп днапырхаха-шьапырхахо Р. Гамзатов.
Ҳанҭыҵ апионерцәа ашәҭқәа ҳарҭеит. Ҳаргеит асасааирҭа
«Нижний Новгород» захьӡу ашҟа. Сара хазы исырҭеит
(ауада, № 532), сԥенџьыр ахьынтәи аӡиас ду Волга
ухыԥшылоит. Ҳаԥсы анеиҭаҳк ашьҭахь, ҳаргеит М. Горки
ибаҟахьы, уи ашьапаны ишьҭаҳҵеит ашәҭшьыҵәрақәа.
Аҽны уаҳа ус ҳамамызт, сара схала ақалақь сналсалсит. Бзиа избоит, абас, ахаан сахьымааиц, хаҭалагьы сахьазымдыруа аҭыԥ ҿыцқәа сымацара санрыхәаԥшуа.
Иџьоушьартә иҟоуп, ари ақалакь агәҭахьы уанынаскьалак иубоит: ажәытә аҭуџьарцәа рыӷәтәы ҩнқәа, урҭ
реиҳараӡак еихагылак, ма ҩ-еихагылак роуп иҟоу, урҭ
рнаҩс ҭауади-аамсҭеи амал зымпыҵакызи рхыбрақәа,
урҭ рнаҩс наҟ ақалақь налҵҟа иуԥылоит ҳара ҳазну
ҳаамҭазы идыргылаз ахыбрақәа.
52

Ииун 22
Асааҭ 10 рзы аусура иалагеит иац иаадыртыз Апленум. Ажәахә ҟаиҵеит Риуриков. Иаахтны иаҳҳәап,
ажәахә кәадагәышьан, Горки ирҿиамҭа ганкы мацарала дахәаԥшит. Ари ашәҟәыҩҩы ду асоцреализм ашьаҭа
икит, ауасхыр шьҭеиҵеит — ари еицҿакны ирҳәахьоу
гәаанагароуп. Аха М. Горки Асовет мчра анышьақәгыла
ашьҭахь 18 шықәса иԥсы ҭан, арҿиара даҿын. Иарбан сахьаҩыратә ҩымҭоу асовет ԥсҭазаара иалхны уи
ашәҟәыҩҩы иаԥиҵаз: Уи еиԥш аҩымҭа заԥимҵазеи?
Мзызс иаҵоузеи? Уи иаахтны изырымҳәозеи? Џьоукы
ирҿадырхьыр ҟалоит, уи акыршықәса аҳәаанырцә дынхон, асоветуаа рыԥсҭазара даараӡа еилкааны дыршьа
изаҭомызт ҳәа. Нас, аҿатә ԥсҭазашьа цқьа иззымдыруа
асоциалисттә реализм ауасхыр злашьҭеиҵарызеи?
Иҟан ақәгыларақәа, еиҳараӡак уалбага цәажәаран.
Р. Гамзатовгьы, џьара хшыҩҵаррак сзаарԥшуазар ҳәа,
ҵакы змаӡамыз ажәақәак еиқәиԥхьаӡеит.
Нас Алим Кешоков дықәгылеит, дцәажәо дышнеиуаз, ус аиҿырԥшра ҟаиҵеит: «Эльбрус смотрит на Горького снизу вверх!». Ельбрус хәыҷуп, Горки ддауаԥшьуп!
Ус акәхару ишеилкаатәу? Изықәшәазеи Уршәыҳәымҩа
рыцҳа! Иара ашьапаны ииз, иара аӡыхьқәа рыла зҟырҟы
дырхәыхәыз Алим Кешоков Волга ду даанахәеит, аӡсара
даҿуп, аха уамашәа иубаша, ибжьы рдуны аурысқәа
рықәҿиҭуеит: «Шәсыхәаԥш, урысла заҟа ибзианы сыӡсо
шәымбаӡои?»
Ахәылбыҽха Р. Маргиании сареи ҳнеидтәалан, ауатка
аажәит. Ибзиоуп аурыс уаткамцахәыцәа!
Зегь реиҳа сархәыцит Горки дахьырааӡаз Каширинаа
рыҩны. Уа ашәҟәыҩҩы ду имаҭеи ҳареи ҳаидтәаланы
ҳпатреҭ ҭаҳхит.
53

Ииун 22
Ахәылбыҽха асааҭ 10 рзы Москваҟа сыԥрит.
Ииун 23
Москва. Асасааирҭа «Россия» сыҩноуп.
Уаанӡа М. Луконин исеиҳәахьан Б. Ахмадулина иара
идачаҿы (Переделкино) дшыҟоу. Иареи сареи И. Нонешвилигьы даашьҭыхны абазар аҿы ҳныдгылан, фатәматәқәак
аахәаны Переделкиноҟа ҳцеит. Бела даҳԥылеит дыххаччо, сара иаразнак сылдырит. 12 шықәса дсымбацызт, ари
аԥҳәыс, дышԥеицаки, насыԥда!
Лахьынҵоуп акәымзар, абри дызлықәымшәазеи убри
еиԥш ахаҵа, лбаҩхатәра иахәаша аԥсҭазара лызҭашаз?
Аннушка ҳәа ахәыҷы длааӡоит. Иааинырслан ҳхәы дырхиан, акы ҳнацҳаит. Аԥшәмаԥҳәыс слыхәаԥшуан, адунеи азна дрыцҳасшьон. Хрыжь-хрыжь дцәажәон, аха
лажәақәа зегьы раӡан, ахшыҩ рыҵан. Риммеи лареи узеидкылом, уи еиҳа агәамч лымоуп, ахацклаԥшра лдыруеит.
Крыфан ҳаналга иаалгеит лара еиҭалгаран иҟаз
сажәеинраалақәа, усгьы даацәажәеит: «Эти стихи мне
очень по душе, они близки мне по духу. Здесь нет поэтических путаниц, они прозрачны и ясны!».
Даҽа мызкы иахымгакәа урҭ шеиҭалго ала ажәа
сылҭеит. Ҳхынҳәны ҳанаауаз Е. Евтушенко даабеит. Уи
дыцәан, И. Нонеишвили дирҿыхеит. Шәааи, уара, кавказаа, џьара фырџьанқәак наҳкылап ҳәагьы ҳаимҳәеит.
Устәи ҳшаауаз Иар. Смелиаков иҩны ҳныдгылт. Уи
ашәшьыраҿы дтәан, ивараҿы астол рхианы игылан, сасык дизыԥшын. Ҳнаиртәан, акака аанаҳкылеит. Аԥшәма
хаҭала дсеигәырӷьеит, иара уаҵәҟьагьы иӡбеит Аҟәаҟа
дсыцааларц, амала, — инациҵеит уи, — «ашора цәгьазар,
исзычҳауам!».
54

Убри ашьҭахь Аҟәа санааи ателеграмма сзыԥшын:
«Обстоятельства изменились, приеду осенью, твой Смеляков».
Москва сыҟоуп макьана. Иацы сҭаацәа рзы маҭәақәак
аасхәарц «Детский мир» ахь сахьцаз, сџьыба иҭыргеит
садресқәа зегьы зныз сблокнот хәыҷы. Аӡы зҵабаз аԥсыз
еиԥш саақәхеит.
Исыхьыз џьабо сномер аҿы сыштәаз, Иреиҳаӡоу Асовет ахьынтә аҭел исзасит ирласны Аԥсныҟа схынҳәырц,
исыдыскылар акәхоит Норвегиатәи асасцәа.
Ииун 26
Аҟәа сааит, аҩныҟа сыдымгылакәа сышиашаз Ҷлоуҟа
сцеит, уа иҟан сҭаацәа, еиҳараӡак смаҭа хәыҷы Гәындажә
дыгәхьааган сыҟан.
Ииун 27
Аҟәа сыҟоуп. Аԥсны Иреиҳаӡоу Асовет Апрезидиум
аппарат асасцәа рыдкыларазы аҽазыҟаҵара иаҿуп.
Ииун 28
Асааҭ 2 рзы исыдыскылоит Норвегиатәи асасцәа,
апарламент аиҳабы раԥхьа днаргыланы. Ҩ-сааҭк
инарықәгәыӷуа ҳаицәажәон дареи сареи. Уи ашьҭахь
асасцәа срыԥхьеит шьыбжьхьафарахь. Урҭ рхәы хиан Мархьаул аресторан аҿы. Уаҟагьы иҳаман аицәажәара. Ргәы
иахәаны ирфеит афатә ирымҵаҳҵаз. Устәи ҳашиашаз
Аҟәа абаӷәазахь ҳааит. Инаган аӷба иҭаҳартәеит, уи цон
Шәачаҟа.
Ииуль3
Қарҭ сыҟоуп. Ара имҩаԥысуеит Иреиҳаӡоу Асовет
Апре­зидиум. Уи рацәак ҳадымхалт. Уи ашьҭахь ҳаиқә­
55

шәеит ашәҟәыҩҩцәа: К. Калаӡе, Р. Маргиани, А. Қәҭаҭели,
М. Чиковани. Ҳцеит Қарҭтәи амшын ахықәахь. Уа ҳхәы хианы игылан, амшын ҳанхықәтәалан, краҳфеит, краажәит.
Ииуль5
Аҩадахьтәи Ешыра. Исыԥхьеит ашкол ахь. Жәпаҩык
ақыҭауаагьы алархәны имҩаԥыргеит ахәылԥаз. Уи зызкыз сҩымҭа «Ахра ашәа» акәын. Аҩымҭа афырхаҵа Кьахь
Ҳаџьараҭ ихатә қыҭа акәымзи Ешыра. Иҟарҵаз ахәыҷы
гәыкала иҟаҵан, еиҿкаарагьы агмызт. Еиҳарак сгәы иахәаз
хҩык аҭыԥҳацәа еицлабны сажәеинраалақәа ирыԥхьон.
Ахәылԥаз рҽаладырхәит: К. Симонов, Г. Гәлиа, В. Кобахьиа, Г. Ӡиӡариа, Ш. Инал-Иԥа, М. Хәарцкьиа, И. Ҭарба.
Ахәылԥаз ашьҭахь асасцәа ҳнарԥхьеит Бадра Аҩӡба
иҩныҟа. Уа ҳхәы дырхиахьан. Араҟагьы ихааны, агьама
бзиа агымкәаны имҩаԥысит ҳаидтәалара.
Ииуль12
Ақыҭсоветқәа Ҵабали Лаҭеи гәасҭон, ақыҭақәа снарылс-аарылсит. Изакәытә дгьылузеи аԥсуаа насыԥдақәа
ирцәыӡыз! Заҟаҩы амшын ихыӡлада? Ӡәыр иԥсы ҭаны
дыҟазаргьы — зыԥсадгьыл иацәыӡыз уаауп. Иаанрыжьыз рыԥсадгьыл џьоук алаҭхаџьуеит, инхоит, инҵуеит,
еижәхыддылара иаҿуп, ари адгьыл зны аԥсуаа ишыртәыз
ироуҳәаргьы ихарҵом. Баҭалбеи Маршьан инышәынҭра
сахәаԥшуан, ирбганы икажьуп. Амаҭәахә еимырӷәыҵәит.
Адамра дырҳәхьеит.
Далааи Ҵабалааи аԥсуаа ргәадурас иԥхьаӡаз
ихымҵәар ада ԥсыхәа зыҟамлазеи? Иагарааны схәы­
цыргьы, изҭагылаз аамҭа исшәаргьы иззаргьы,
рыхҵәара сзақәшаҳаҭхом. Иԥшаатәын аинраалара
амҩа! Ауаҩы дрықәымшәеит, агәеибакреи ахамаԥагьареи
рԥышькласт.
56

Ииуль13
Иахьа аицныҟәара иамшын: К. Симонов иԥҳәыси
иареи Гь. Гәлиа иԥҳәыси иареи, сара, Ҭамара, иара убас
дҳацын Н. Акаба, абарҭ зегьы ҳдәықәлеит Ҷлоуҟа ҳхы
рханы.
Иҳамҩатәны ҳныдгылан иаабеит Мықә абаа. Сынтәа
иазгәарҭаран иҟоуп уи дыргылеижьҭеи зқьышықәса
аҵра. Асасцәа еизыргаран иҟоуп, арахь иара аҭоурых баҟа
ахаҭа иҵабган ауп ишыҟоу, арыцҳа цәа ахьыкәкәоит!
Уажәы Ҷлоу ҳныдгылеит, ара рацәак ҳнымхеит, Отаԥ­
ҟа ҳхы ҳархеит. Ҳҭалеит «Аҽҟьы ҭызго» ҳәа изышьҭоу
аҳаԥы. Ҳанхынҳәы, крыфара ҳнаргеит Грышьа Акаба
иҩны. Иахьынӡаҳҭахыз ҳаидтәалан, ҳқьафқәа ҟаҳҵеит.
Ииуль15
Ашәахьа. Аҽны дкылара мшын, ауаа жәпаҩын. Убарҭ
дрылан Ҷлоутәи ашкол адиректор Спиридон Адлеибагьы. Уи исеиҳәеит Ҷлоуаа сҩымҭа «Ахра ашәа» аҭыҵра
иазкны ахәылԥаз еиҿыркаарц шырҭаху. Иҟашәымҵан
ҳәа иасҳәозма, амала, аҿҳәара сентиабр, ма октиабр ашҟа
шәнаха ҳәа иабжьызгеит, иаргьы дақәшаҳаҭхеит.
Уаха Кь. Чачхалиа иҩныҟа дҳаԥхьоит, имоу еилкааны
исыздыруам, ацара-амцара сеимаркуеит, уаҳа сыламкәа
сааԥсоуп, хаҭала аҭел деиҭасыр, сцар акәхоит, уи ахаҵа
игәы иалсуа сҭахым!
Сажәабжь «Чанҭа дааит» саҿуп, ари апрозаҿы
раԥхьатәи сшьаҿа ауп. Излазбо ала, иуадаҩӡоу темак
сҽалазгалеит, иахьахәҭоу исызкылымкаар ҳәа сшәоит.
Аха уажәшьҭа ҟәыҵшьа сымам! Еиҳарак исцәыуадаҩу
анҵәамҭа мыжда ауп!

57

Ииуль18
Иаалырҟьан Қарҭҟа ацара сықәшәеит. Ариабжьарак
ашоура бааԥсуп. Санбарҟәаҵуеи сара арҭ аныҟәарақәа?
Иабаҟоу сырҿиаратә усура? Исџьызшьода ари аҳәынҵәа
искәаҳауа?
Ииуль19
Қарҭ. Араҟагьы амра кыдшәоума уҳәартә ишоуроуп.
Ара иаатит Қарҭ акомпартиа ЦК Апленум. Излацәажәо
— Чехословакиа аҭагылазаашьа. Урҭқәа сыхшыҩ рызцом,
зегьы еижьагоу џьысшьоит.
Ииуль20
Аҟәа. Асааҭ 11 рзы иаатит Апартиа Аԥснытәи аобком
апленум. Зҵаарас иқәгылоуп — Чехословакиа аҭагы­
лазаашьа.
Нанҳәа 8
Заҟа ҵуазеи сымшынҵа шьҭысымхиижьҭеи. Иага
сеилахазаргьы сызлагаз еиԥысымҟьароуп, аха иара
убри аамҭазгьы исҳәароуп, амаҵура ҟадыџь сызлоу
сылшарақәа шаԥсаҟьаз!
Иахьа сыԥшәмеи сареи, Гәындагьы дҳаманы, Тамшьҟа
ҳцоит, дҳаԥхьоит Гь. Гәлиа, Ҭемыр Барганџьиа иҩны ҳхәы
рхианы игылоуп.
Аҟәа дыҟоуп, иԥсы ишьоит еицырдыруа ахирург А.
А. Вишневски. Ааигәа зны Р. Гәымба иҩны ҳаиқәшәеит,
сгәы дахәеит уи аҳақьым ду, изанааҭ адагьы, иара усгьы иҟәышу уаҩымкәа дыҟам. Ҳамҭас иаҿа ианысҵеит
сышәҟәы, иаргьы даҵамхеит, исзааиҭиит «Дневник хирурга» захьӡу иҩымҭа, макьана аԥхьара саламгац.
Жәацуха ахәылбыҽха, асааҭ 10 инархысхьан ашәуа
(абаза) шәҟәыҩҩы Бемырза Ҭҳаиҵыкә диманы А. Гогәуа
58

ҳаҩны даадгылт. Хьмыхьк иҳамаз иалаҳгӡар акәхеит.
Такәаамҭа ҳаицәажәон. Асас амҳаџьырра атема иалхны
ароман зҩит ҳәа сеиҳәеит. Сахьтәаз иаразнак снеилыууаа сцеит, излеигәаӷьызеи уи атема хырзаман алакьысра?
Ҳаицәажәара А. Гогәуа иҽалаирхәит. Иажәақәа иоригиналу ахшыҩ рыҵоуп, сгәыӷуеит, ҳлитература даланагалеит
кыр зылшара ыҟоу ашәҟәыҩҩы. Аус злоу, икәшамыкәша
игылоу агәырҵҟәылдақәа, аполитикаҿы ахәмарыҩцәа
џьара дымҩахырымҟьар! Иахьынӡасылшо цхыраарак игсыжьран сыҟам.
Нанҳәа 7 рзы аг. «Правда» адаҟьақәа рҿы дықәгылеит
Чалмаев. Имҩатәны дышнеиуаз дазааҭгылоит «Ахра
ашәа».
Қарҭ аг. «Қырҭтәыла алитература» ианылеит циклк
сажәеинраалақәа, Ш. Нишнианиӡе иеиҭагамҭаны.
Нанҳәа 15
Москвантәи Аҟәа дааит Берды Кербабаев, иԥҳәыс
ԥшӡа Ҭамара дицны. Хымшҟа сасцәас исҭоуп. Ари
Туркмениатәи ашәҟәыҩҩы, иара иреспублика адагьы,
Абжьаратәи Азиа иахьабалак ҳаҭыр зқәу уаҩуп. Иашала
сцәажәоит, иҩымҭақәа акгьы сырмыԥхьац, изласылшарызеи ирҿиамҭа алацәажәара?
Нанҳәа 16
В. Кобахьиа, иԥҳәыс Раиа, сара, сыԥшәма Ҭамара
ҳныдгыланы аԥсшьарҭа ҩны «Сухуми» иаашьҭаҳхит
И. Абашиӡе иԥҳәыс Нели, иҷкәын хәыҷ Вахо (урҭ уаҟа
рыԥсы ршьон). Арҭ зегьы ҳаиманы Риҵаҟа ҳдәықәлеит.
Ҳаҽшаны ҩ-машьынак ҳарҭатәоуп. Алмҩанык И. Абашиӡе иаахтны далацәажәеит Қырҭтәылатәи Акомпартиа Ацентр Комитет амаӡаныҟәгаҩ Деви Стуруеи иареи
шеиӷацәахаз. И. Абашиӡе ицәажәашьала, агәала ши59

моу ҩашьом. Сара, иага сӡырҩыргьы, урҭ ирыбжьалаз
сзеилкаауам. Иракли имаҵураҟны дшыҟац дыҟазар,
уалафахәыла дмаџьанамзар, ихьӡ-иԥша ҳаракызар, нас
иарбану игәы иалоу? Стуруеи иареи ирзеимакыроу здыруада, В. П. Мжаванаӡе иахь ирызцәырҵыз хыбааразар?
Риҵа анкьатәи Сталин идачаҿы ҳнеит. Уа инеины ишыҟаз ҳрықәшәеит М. Шолохов иҭаацәеи иареи,
иара убас В. П. Мжаванаӡе иԥҳәыси иареи. Урҭ ирыцын
Г. Абашиӡе, Д. Стуруа, даҽа ҩыџьаҟа-хҩыкҟа.
Ҳаиқәшәара змааназ уажәшьҭа еилкаахеит: Михаил Шолохов Васили Мжаванаӡе дисасуп, урҭ аҩыџьагьы
рҭаацәара рыманы Пицунда еицыҟоуп.
Иахәҭаз фатәи-жәтәи зырхиоз Гәдоуҭа араион анапхгаҩцәа ракәын (В. Ҭаниа, Зыхәба). Лассы
ҳаидтәалеит крыфара, ҭамадас дыҟан В. П. Мжаванаӡе.
Сара схәыцит, иаҵоузеишь, анаџьалбеит, абасҟаҩык адгаланы М. Шолохов иԥылара? Уи лассы еилкаахеит, М.
Шолохов уа ҳтәанаҵы хынтә дцәажәеит. Знык Сталин
игәаларшәара иазкны аҵәца шьҭихит, аҩынтә раангьы
«ажәларқәа рԥыза» иӡбахә бзианы далацәажәеит. М. Шолохов идыруан, икәшан итәаз реиҳараҩык Сталин иӡбахә
ибзианы ираҳаларц шырҭахыз. Аха ашәҟәыҩҩы Сталин
изы ииҳәақәаз зегьы ааизуршәшәар, ҿыцрак рыламызт,
иҳаҳац акәын. Аха уеизгьы, ашәҟәыҩҩы ду, агуманист,
изиҭаххазеи Сталин ашьаарҵәыра иӡбахә алацәажәара?
Ӡәыр дишьуазма акымзарак имҳәазар?
Нанҳәа18
Гәдоуҭа араион Аҷандара ақыҭа Ахан аҿы ҳхәы дырхиеит. Уахь инаԥхьан: Берды Кербабаев иԥҳәыс Ҭамареи
иареи, Константин Симонов иԥҳәыс Ларисеи иареи, саргьы сыԥшәма Ҭамара дсыцын, иара убас абра иҟан Гь.
Гәлиа, М. Хәарцкьиа. Ишысҭахымыз ҭамадас салырхит,
ҳналанагалан, арыжәтә маҷымкәа иҳамхажәит.
60

Адырҩаҽны Б. Кербабаев иԥҳәыси иареи Москваҟа
иԥыруан. Ҭамара инаскьалгеит, сара даҽа сасцәак раара
сазыԥшын.
Ауыха Аҷандара ҳанеидтәалаз К. Симонов иуха­
мышҭыртә ажәа ҟәышк иҳәеит: «Каждую национальную
жизнь может по-настоящему описать только национальный писатель!»
Нанҳәа 20
Иахьа М. Шолохов ицныҟәаҩцәа иманы (зынӡа 18ҩык ыҟоуп) Аҟәа дааит. В. Кобахьиеи сареи ҳарԥылт. Нас
иҳаманы амаамынқәа рпитомник ахь ҳцеит. Уа ҳаанхеит
ҩ-сааҭк инарықәгәыӷуа.
Уантәи Синопҟа ҳцеит. Уа ҳпатреҭқәа еицҭаҳхит,
иаар­ласшәа шьыбжьхьа рҿаҳҵеит, ҵәыцақәакгьы дҳар­
кит.
Пицундантәи иаауаз асасцәа дрыцын аг. «Коммунист»
аредактор хада иԥҳәыси иареи.
Џьашьатәшәа иубаша, абарҭ хаҵеи ԥҳәыси, ҳасас
иааигәара ҳнарышьҭуамызт. Аредактор — арӷьарахь, лара
иԥҳәыс армарахь ивагылан. Ашәҟәыҩҩы игәы ԥҵәазар
акәхап, ииулакгьы урҭ дырԥырҵны ҳара ҳахьгылаз
ахь дааиуан. Иареи сареи ҳамҭак хазы хналҵшәа
ҳаицәажәон, уаҟагьы хаҵеи ԥҳәыси ҭаха ҳарҭомызт. Заҟа
иуаассақәоузеи, арыцҳақәа!
Аҟәатәи аеропорт аҿы ҳаицрыҵуан. Михаил Шолохов афинтә ҟама ҳамҭас исиҭеит. Ианимсхуаз иҭабуп ҳәа
наиаҳәаны, абарҭ ажәақәа нацысҵеит: «Имея такое оружие, я сильнее буду действовать на фронтах поэзии!»
— Смелее переходите, — даацәажәеит асас, — и на
фронтах прозы, я уверен, что Вы и там тоже будете брать
победы!
— Лассы, рацәак мырҵыкәа, Аԥсныҟа саахуеит,
уамашәа сгәы иахәеит ари атәыла! — снапы сымхуа абас
дцәажәеит ҳасас.
61

— Амҩа бзиа уқәлааит, абзиаразы ҳаиқәшәааит, агәра
усыргарц сҭахуп, М. Шолохов иҩымҭақәа аԥсуа жәлар
ирылаҵәан ишыҟоу, гәыкала автор иԥылара шырҭаху! —
абра ҳаиԥырҵит М. Шолохови ҳареи.
Нанҳәа 21
Иахьа Д. Гәлиа идача ашҟа сцеит, уа саннеи, Н. Акабагьы дыҟан. Бзиала ҳәа нараҳәаны сырԥырҵит, мызкы
аҟара сҟалом, ԥсшьара сцоит.
Устәи К. Симонов иҟны сааит. Сааҭк аҟара ауп иҵуа
иԥҳәыси иареи ааижьҭеи, ара иҟан иԥҳацәагьы. Зегьы еицхыраан, иаарласны астол дырхиеит. Ҳакәшаны
ҳаатәеит. Ҿыцс еиҳарак арҭ злацәажәоз Чехословакиатәи
ахҭыс азыҳәа Москваа ргәаанагара акәын. Рацәак ҳаи­
дым­халт, бзиала ҳәа нараҳәаны аҩныҟа сааит.
Уаха Ҭамарагьы саргьы Қарҭҟа ҳцоит. Уаҵәы уа иҟоуп
Иреиҳаӡоу Асовет Апрезидиум. Ӡаҵениӡе дысзасит уеизгьы-уеизгьы аилатәара сҽаласырхәырц, акворум азымхозар акәхап. Апрезидиум ҳшаалгалак, ҳгәы иҭоуп машьынала Кисловодскҟа ҳдәықәларц.
Уажәыҵәҟьа Биана лхәыҷқәеи лареи усҟак хьаас иҳамам, урҭ Ҷлоу иҟоуп, амаҵуҩгьы дрыцуп. Хьаас иҳамоу ҳаҷкәын Бенур иоуп. Уи турист ҳасабла
аҳәаанырцәҟа амҩа дықәлеит (Польша, Чехословакиа,
ГДР), ихабар ҳаздырӡом. Сентиабр 18 рзы Железноводск
дҟалароуп, апутиовка имоуп, ҳара зыҽны ҳаауа, иара уахь
ацара иқәшәоит. Амҩа бзиа изыԥшызааит!
Сентиабр 17
Иахьа асааҭ жәеиза рыбжазы Минводынтәи ҳԥырны
Аҟәа ҳааит. Биана, Бенур, Елеонора, Костиа, Гәында дрыманы иаҳԥылеит. Ари хҭыс маҷым сара сзы, раԥхьаӡа
смаҭа дысԥылеит. Анцәа иџьшьоуп, уажәыкгьы ҳаибганы
ҳаибабеит.
62

Сыԥшәмеи сареи 25 мшы Кисловодск ҳаҟан, Анцәа
дҳарҵәыуарым, ибзианы ҳаԥсы ҳшьеит. Сара маҷкгьы
аус зуит, сажәабжь «Чанҭа дааит» аҩбатәи авариант
саҿын, абжара инахызгеит. Исзыҩуазар, атема бзиахә
сԥыхьашәеит.
Уаҵәы Ҷлоунӡа снабжьҟьарц сыӡбеит.
Октиабр 20
А. Твардовски сара дсысасны Аҟәа дыҟоуп,
иԥсишьоит. Иацы сысасцәа сыманы Пицундаҟа ҳцеит.
Уаареигәырӷьаратәы аԥсуаа рҽааидыркылахьеит ари
адунеи еицырдыруа акурорт аҿы.
Сысасцәеи сареи ибзианы ҳрыдыркылеит.
Иахьа А. Твардовски дсызрыԥхьеит иҩымҭа ҿыцқәа.
Урҭ макьана џьаргьы ицәыримгац, рцәыргарагьы
уадаҩхар ҟалап. Дысзаԥхьеит апоема ацыԥҵәахагьы «За
далью даль» ахқәа руак акәушәа ауп ишыҟоу. Уи ауасиаҭ
ажәа иаҩызоуп, иагәылыжжуеит ҳазну ашәышықәса
ахьаақәа. А. Твардовски иахьа Урыстәыла апоетцәа
раԥхьа дгылоуп, убри еиԥш агәанаагара арҵабыргуеит
«За далью даль» мацара алхны иаагозаргьы. Уаха сцоит
Қарҭҟа. Уаҵәы, амза 21 рзы иалагоит Қарҭтәи ауниверситет 50 шықәса ахьахыҵыз иазку амшқәа.
Убла ихаҳалартә иҟаӡами: Русҭавели ииубилеи,
Н. Бараҭашвили ииубилеи, уажәы Ауниверситет аиубилеи. Инеиужьӡан чароуп. Арахь ҳара ҳансамбль иалоу
ашәаҳәацәеи акәашацәеи иршәырҵаша рымаҭәа злааҳҳәо
капеик ҳарҭом. СССР аиҳабыреи Қырҭтәыла аиҳабыреи
пату рықәибаҵоит, ҳара ҳазгәалашәода?
Октиабр 25
Иахьа Қь. Агәмаа ибаҩ ыҵхны Ӷәадантәи Аҟәа иааргеит. Дыржит Аҟәатәи ашьха апантеон аҿы. Қьаазым,
63

рыцҳа, мшы бзиакгьы иқәымзаарын, убама? Иаахым­
кәаӡакәа ақәа кыдхаҽоит. Ибаҩ акәыба иҭаԥсаны
ианааҳаргылаҵәҟьа, амш ааилган, мрахәагакгьы аакыл­
ԥхеит. Аԥсуа шәҟәыҩҩцәа акәыба ҳакәшан ҳахьгылаз
А. Твар­довскигьы дҳалагылан. Апрофессор Ш. Инал-Иԥа
иааркьаҿӡан, аха акыр еиҿкааны ажәа иҳәеит. Уи ишьҭахь
дықәгылеит Ӷәадатәи анхаҩы Нестор Ашәба.
Усҟак имырхаацәакәа, аха акыр инарҵауланы,
ишԥацәажәо ҳаҭаҳмадцәа! Макьана ҵхышьа сзаҭом уи
иаҵоу амаӡа!
Ахәылбыҽха А. Твардовскии сареи агаҿаҟны ҳамҭак
ҳнеи­ааиуан, нас каҳуак аажәырц «Амра» ҳныҩналеит.
Ҳанаатәа, игәы иалан исеиҳәеит, иахьа анышә иаҳҭаз Қь.
Агәмаа ихатә қыҭан иржхьаз ибаҩ ыҵхны Аҟәаҟа иахьааргаз.
— Ведь этим самим вы ограбили то горное село, где
был похоронен поэт. Что будет, если и русские начнем
тоже самое делать, скажем Л. Н. Толстого из Ясной поляны и т. д.
Сиқәшаҳаҭуп сара аурыс поет А. Твардовски. Уи ауаҩ
ицәысымӡеит сара суасиаҭгьы. Сызқәаҭыԥ ҟалароуп Ҷлоу
ақыҭа, Лаганиахә аҳабла, сабацәа рашҭа акәакьқәа руак
аҿы.
Ноиабр 1
Иахьа Апартиа аобком аҿы иҟан аизара, иалацәажәон
аԥсуа школқәа рзы арҵагақәа реиқәыршәара аус,
ҷыдалагьы иазгәаҭан аԥсуа литературазы ахресто­
матиақәа 5-тәи акласс инаркны 10 класск рҟынӡа
рҭагылазаашьа. Уа Анцәа иџьшьоуп, абарҭ реиԥш аусқәа
рылацәажәара ахьҵыргаз! Апартиа аобком аинструктор С. Кәыҵниа хар амамкәа ажәахә ҟаиҵеит. Иҟьаҟьаӡа
иааԥшит уи азҵаара ду аҿы ҳусқәа шхәарҭам! Рыцҳарас
64

иҟалаз, арҵагақәа реиқәыршәара азҵаара гәыгәҭажьуп,
изҭаху ишиҭаху еиқәиршәоит. Аиқәыршәаҩцәагьы
еилыԥшаам, аӡәгьы усс имам урҭ ирылшо ирылымшо,
уала-ҭахыла ауп еиҳарак аусқәа шцо.
Иқәгылан ицәажәаз иаадырԥшит агхақәа, аха
рыцҳарас иҟалаз урҭ рҽеишьас ирымоу иаахтны
иҳәамызт.
Ноиабр 2
Уаха асасцәа сҭоуп: аурыс шәҟәыҩҩцәа Ал. Твардовскии К. Симонови рҭаацәеи дареи. Ал. Твардовски усгьы
ԥсшьара ара дыҟан, иҿҳәара нҵәоит уаҵәы, Москваҟа
дцоит дәыӷбала.
К. Симонов иҭаххеит ҳаԥхьа ишьҭоу аныҳәақәа Аԥсны
ихигарц. Уаха аа-сааҭк рыбжазы аеропорт аҿы дҟалоит,
А. Твардовскии сареи ҳаиԥылоит, уахьынтәи ҳашиашоу
сара сахь аҩныҟа ҳаауеит, ауаџьаҟ хааҽҳәатәаны
ҵәыцақәак аажәуеит.
Акы еиԥшымкәа сеигәырӷьоит аурыс шәҟәыҩҩцәа
дуқәа ԥсшьарҭас, усурҭас Аԥсны ахьышьҭырхыз.
К. Симонов Аԥсныҟа даауеижьҭеи даара акрааҵуеит.
Раԥхьатәи ажәашықәсақәа раан, сара иааигәара сгыламызт, иҵыхәа кны ишьҭаз рхы мацараз акәын
дзырҭахыз, бзиарас иҟалаз — урҭ закә уааз аҵыхәтәаны
еиликааит, хара дрыцәгыло далагеит. Еҳ, анаџьалбеит,
урҭ закәыҵәҟьоу сара ишыздыруа идыруазар, мшыбзиа
ҳәагьы реиҳәомызт.
Ноиабр 2
Акыраамҭа сыҩны ҳаидтәалан А. Твардовскии К. Симонови рыҳәсақәеи дареи. Уаҳагьы аӡәгьы симыԥхьеит,
сысасцәеи сареи гәаартыла ҳаицәажәарц сҭахын.
Крыфарагьы ҳаҿын, ҵәыцақәакгьы аашьҭаҳхуан,
аха еиҳараӡак гәҭыхала еицәажәаран иҟаз. Сара сеиԥш
сысасцәагьы агәалақәа рымоуп: ҳар Чехословакиа иалам65

лар акәӡамзи? Иаҳа-иаҳа идырӷәӷәо иалагеит ацензура,
џьоукы-џьоукы иашьҭоуп Сталин ириашара, убриалагьы
1953 шықәсанӡа иҟаз арежим бааԥс аиҭашьақәыргылара...
Зны-зынлагьы ҳниаслон Аԥсны аԥхьа ишьҭаз аусқәа
рышҟагьы...
Ноиабр 3
Ахәылбыҽха А. Твардовски иԥҳәыси иареи наскьазгеит. Дәыӷбала ицон усгьы, А. Твардовскии сареи аперрон
аҿы ҳамҭак ҳлеиҩеиуан. Адәыӷба адәықәлара аамҭа анааи, гәакьацәак реиԥш ҳнапқәа еимаҳхит, ҳгәыдибакылт.
А. Твардовски ус иҳәеит, сыжәҩахыр инапы нықәҵаны:
— Друг мой, чтобы ты знал, если очень трудно будет в
Москве, я еду к тебе!
— Двери моего дома для тебя будут всегда открыты! —
аҭак ҟасҵеит сара.
Ноиабр 4
Иаалырҟьан иԥсҭазаара далҵит Реваз Мурад-иԥа
Комахиӡе — Аҷаратәи АССР Иреиҳаӡоу Асовет Апрезидиум ахантәаҩы. Даара сгәы иалсит, иареи сареи
ҳаиҩызцәан, 12–13 шықәса раахыс аус еицаауан, мызкахь знык Қарҭ ҳаиқәшәалон. Ҳаицәажәон, ҳагәҭыхақәа
еибаҳҳәон. Реваз ихшыҩи идырреи рыдагьы, анаалашьа
бзиа змаз уаҩын.
Ноиабр 5
Амҩа сықәлеит Баҭымҟа аԥсыжрахь. Ҩызцәас исыцуп Н. Киути Г. Давитаеи. Сара смашьына ауп ҳазлацо.
Самтредиа ҳаннаҩс, иаӷрашәаз сеидру, иџыџӡа иаангылт. Асааҭ 11 ахәылԥаз ҳаԥсы ҳама ҳнеит Чохатаури.
Уа ҳаԥхьар акәхеит. Ҳзыҩнарҵаз Н. Гоголь ихаан зсахьа ҭихқәоз апровинциатә сасааирҭақәа иреиԥшын.
Адырҩаҽны, ашьыжьымҭан Баҭым ҳаҟан.
66

Р. Комахиӡе иара ишиқәнагоз ҳаҭыр иқәҵаны анышә
дарҭеит. Акәыба аханы сгыланы сцәажәеит саргьы.
Аҷаратәи аџьажәлар срыдашшылеит Аԥсны ахьӡала.
Сажәа саналгоз, аԥсышәала ихсыркәшеит, ҳабызшәа
заҳауаз маҷҩымкәа аџьабара иалагылан.
Хаҭала иԥшәма, нас ихшаз снарыдгыланы срыдашшылеит. Ирасҳәеит, Реваз Мурад-иԥа ахаан сгәы
дышҭнымҵәо, ус анакәха, иҭаацәагьы схамышҭыроуп!
Ноиабр 7
Иахьа Аҟәа апарад бзианы имҩаԥысит, ауаа рацәан,
ҩ-сааҭк аиасра иаҿын.
Ноиабр 11
Иахьа асааҭ 6 ашьыжьымҭан адәыӷба ҳақәҵит.
Москва, Курсктәи авокзал. Ҳдәықәлоит ҳәа адырра шисымҭазгьы, А. Твардовски имаҳә дима даҳԥылт.
Иҩныҟа ҳаигеит. Ҳахьнеиз Мариа Илларион-иԥҳа ҳхәы
рхианы даҳзыԥшын. Рацәак ҳаидымхалт.
Уантәи
ҳашиашаз
Переделкино
хцеит.
Ара
ашәҟәыҩҩцәа рырҿиаратә ҩнаҿы ҳҭыԥ ылхны иҟан.
Сара арҿиаратә ус сацәхҟьаны сыҟамзи, аҽныҵәҟьа
снапҩымҭақәа аацәырганы аусура салагеит. Знызынлагьы ақалақь ахь ҳнабжьыслоит, ҳаса-масақәак
ааҳхәоит. «Чанҭа дааит» цәаҳәанҵала аиҭагарада салгеит.
15-ҟа мшы ниасит. Ҭамара Бенур длыманы Аҟәаҟа
дхынҳәит.
Зны-зынла иаабжьаршәны ажәеинраалақәакгьы
зыҩлоит.
Уахык Иарослав Смелиаков сиҭааит. Инарҭбааны
ҳалацәажәеит иахьатәи алитератураҿы апроблемақәа.
Аҟәаҟа анеира деилаҳауеит. Ацәаҳәанҵарақәа рхианы исызиҭар, цәгьа ибом сажәеинраалақәа реиҭагара.
67

Декабр 7
Переделкино
сықәҵит,
саагылеит
«Москва»
асасааирҭаҿы. Адырҩауыха суадаҿы уаххьа сыман.
Сыстол иахатәан К. Кобахьиа, А. Хонелиа, В. Бжьаниа,
аспирантцәа Ҟалӷьы, Дамениа, ҳаиԥырҵит даара аҵх
ганы.
Переделкино саныҟаз, декабр мза 5 рзы А. Твардовски иԥҳәыси иареи аадгылан, дара рдачахь сыргеит. Уахыкгьы уа сырҭан. Санышьҭала, Александр Трифон-иԥа
иааган саԥхьа иааиргылеит иашьчик заманак. Уа ипеипеиуа иҭәын салам шәҟәыла. Урҭ аԥхьаҩцәа А. Твардовски
иахь ирыҩуаз асаламқәа ракәын. Уи аамҭазы апоет даара
длаԥшықәҵан дыҟан, аиҳабыра ирҭахын ажурнал «Новый мир» импыҵырҟьарц. Уи еиԥш иаахжәаны азалымдара еилызкааз, А. Твардовски иахь аҩра иалагеит. Ажәак
ала иуҳәозар, — «Умшәан, ара ҳаҟоуп!» — абас акәын
еицҿакны ирҳәоз урҭ асаламқәа.
К. Симонови иареи еигәылацәоуп. Уа ҳаиқәшәеит
Константин Михаил-иԥеи сареи. Уахык аҟара саагыларц
иҭаххеит идачаҿы, аха сара Переделкиноҟа схынҳәит.

1969 шықәса
Ианвар 1
Аҭаацәа зегьы ҳаибганы аҩны ҳаҟоуп. Биана лхаҵеи
лареи рхәыҷқәа рыманы иааит, дааит Кь. Чачхалиа,
ашьҭахьшәа дҳахҭыгәлеит А. Гогәуа. Ашықәс ҿыц сара сзы
макьана иманшәалан иааиуеит. А. Твардовски ашәҟәы
сзиҩит сповест хәыҷы «Чанҭа дааит» игәы ишахәаз, напхгара зиҭо ажурнал «Новый мир» ианиҵарц шиҭаху.
Арҭ амшқәа рзы аиҭагаҩ Евгени Герасимов Аҟәаҟа
амш дықәлоит. Сизыԥшуп.
Заанаҵгьы издыруеит ари аповест акьыԥхьра
шгәаӷьуацәоу, «хыхьаа ргәы иахәарым, аха изугәы­
шьарызеи, сажәымҭыҽха амц сызҳәом, иахьынӡаҳҳәахьоу
азхазааит. «Чанҭа дааит» макьана ԥсышәалагьы исым­
кьыԥхьӡац, ихианы ишышьҭоугьы. «Новый мири»
«Алашареи» еицрыҩлар, араҟатәи ачауқьцәа ахаҳә
рыхәлашәар ҟалоит.
Март 2
Иахьа ҳаиасит анхарҭа ҿыц ахь. Ауадақәа иаҳа
иҭбааҭыцәуп, еиҳаракгьы сгәы зырҭынчуа, аҭыԥ бзиоуп. Ашьыжь санааԥш, слымҳақәа ҭдыргәырӷьеит аԥсаатә
рыҷырҷырбжьы. 14 ҭаацәа ҩналаран иахьыҟоу, макьана
ҳамацара ҳауп арахь ииасхьоу.
Март 10
Аҵыхәтәантәи амшқәа рзы ажәабжьыс еимырҟьо
излацәажәо, Қарҭ И. Адамиа иҭижьыз антинаукатә
шәҟәы ауп. Уи иахьӡуп «Грузинское народное зодчество».
Амилаҭеилыхцәа иҳаларыжьхьеит ажәларқәа реибарфара. Аԥсуааи ақырҭқәеи ахаан аахыс ирыбжьоу рыиа69

шьара еиҟәзырԥаша иазыԥшаауп даҽа салк. Ибаргәузеи
абарҭ реиԥш агәкажьгақәа змаҳауа? Изымбо?
Еиуеиԥшым аԥсуа интеллигенциа рхымҩаԥгашьа,
џьоукы иахьаҭахугьы иахьаҭахымгьы иҵҟьоит, имақар­
чақаруеит, егьырҭ зынӡаск рыԥсы рӡеит, аԥсуа жәлар ҳәа
ус жәлар ыҟаӡам ҳәа џьоук идгылоуп, иара иблақәа ҭызза
дрыхәаԥшуеит! Ари иаанагозар ҳақәӡаара алагамҭа?
Март 11
Мушьни Лашәриа абаҩхатәра згым поетуп,
литератураҭҵааҩуп, агәеилыхра змоу арԥысуп, ԥхьаҟагьы
кыр зылшаран иҟоу ҵеиуп. Уажәы ажурнал «Алашара» аредакциаҿ аус иуеит. Аиаша ҳҳәап, уа днеижьҭеи
ажурнал еиӷьу ала ианыԥшит. Аха изхәарҭагәышьоузеи,
ари ауаҩ даадырбуам. Уи длаԥшықәҵан ишьҭоу:
ацәгьахәыццәа, абаҩданқәа, агәырҵҟәылдақәа. Арҭ
реизыҟазаашьа лассы иаргамамхар ҟалашам, усҟан зегь
цәырганы иахәаԥштәхоит хымԥада!
Март 15
Иахьа шьыжьы аахыс аҩны сусурҭа кабинет аилыргара саҿын, сышәҟәқәа ԥхьаскит. Сҩырҭа астол аҭыԥ
аҿы исыргылеит. Абрыжәы ауп, о-о-ф, гәышьа ҳәа
санаатәа. Саанаԥшы-ааԥшит, мап, ари уада маншәалоуп,
иԥхьакырҭоуп. Еҳ, анаџьалбеит, шықәса 20 рышьҭахь
абас аусурҭа маншәала сымазҭгьы, еиҳа сылшаргьы
ҟаларын...
Иахьабалак ҭынчроуп, саԥхьа ацәашьқәа реиԥш
икахәхәа-кахәхәа игылоуп акипарисқәа. Урҭ рышьҭахь
олеандраҵла, нас акамфораҵлақәа... уӡырҩыр, аҵарақәа
иасны ашәа рҳәоит, арбаӷьқәагьы урҭ ирыҵахом, уажәыуажәы еиқәҿырҭуеит. Ҳакәшамыкәша уаҳа хыбра дмыргылар, ара адача иаҩызоуп. Абасала, иага сгәаҟзаргьы,
уажәшьҭа иӡбоуп сынхарҭа апроблема!
70

Март 22
Арҭ ахымш, иацынӡа ааԥын ас лассы ишԥаҳазкылси
уҳәартә амшқәа бзиан, иахьа ишаз аахыс ақәа кыдхаҽоит,
ахьҭагьы аҿоуп. Ас мацара иҿыхьҭаны амшқәа ҳԥыло иалагар, сынтәа шәыр зыҟалом.
Иацы Апартиа аобком аҿы актив ыҟан. Жәлар
рынхамҩаҿы аусқәа рышьақәгылашьа иалацәажәон,
еиҳаракгьы ақыҭанхамҩаҿы иҟоу аиҵахарақәа.
Ацәажәарақәа иҟаз даара удырхәыцыртә иҟан.
Иқәгылалак какоит, рцәажәашьа ҳасабрбоуп изеиԥшу,
зны-зынлагьы аобком ахь инадыршәуеит критикалабыҵәқәакгьы, аха дара русқәа шышьақәгылоу, урҭ
ирыгу-ирыбзоу, насгьы агхақәа шаԥыхтәу атәы, ма зынӡа
имаҷӡан ирҳәоит, ма зынӡак иалацәажәаӡом. Зегь ирҳәо
акоуп — иҟаҵатәуп! Абас цәажәарыла аусқәа ҟалозар,
ҳгәы иҭоу зегьы наӡахоит, убриаҟара ажәа-мрахәагақәа
каҳаршхьеит!
Изакәытә аамҭоузеи ҳназҭагылаз! Абриаҟара еибажьара уаҩы имбацт, уаҩы имаҳацт!
Ҳарҭ аизараҿы аибарҽхәара ҳаҿуп, адәныҟа
уахасахаҳәа еилоуп, дасу дназықәшәаз игеит, дшәом,
дырҳауам! Иабаҟоу акоммунист иԥсыцқьара? Иабаҟоу
аҳәынҭқарра азакәан?
Абри еиԥш иуадаҩу аамҭа ҳанҭагылоу, ҿиашьас,
еизҳашьас иамоузеи аԥсуа культура?
Аԥсуа культура знапы иану анапхгараҿы итәоу
зусҭцәада? Реиҳараҩык акультура арҿиара иаҭаху рыздыруам, егьырҭ џьоукы уи азҵаара хьаасгьы ирымам, адәныҟа ус аҽраԥшраз рҽазыршьуашәа ҟарҵоит
акәымзар. Ҵыԥх зны ажәабжьны иаарылаҩит Аҟәа
амузыкатә театр адыркырц ргәы иҭоушәа. Аиҳабыраҿы
итәоу џьоукы ари азҵаара ахы, аҵыхәа еилымкааӡакәа
«Ура! Ура!» рҳәеит, урҭ азымхәыцӡеит уи еиԥш атеатр
71

аартра иацу ауадаҩрақәа! Урҭ, — Ҳаи, дазыҳаҵҳаҵо
дышԥашьҭоу аԥсуа культура аҿиара, уи азы ихы
хиҵәоит! — абас рзырҳәарц ауп урҭ акариеристцәа «Ура!
Ура!» зарҳәаз.
Уажәы Қарҭаа уи еиԥш атеатр аартра ааигәасигәа иалшаран иҟам анырҳәа, арахь аԥсуаа џьоукых аилаҩынтра
иалагеит. Ажәакала, аԥсуа культура аӷба хәыҷы
иҳәыԥыӡыԥуа амшын иххалеит, дамам аԥсҟы лҿарбаӷьа
изкыша!
Март 25
Иахьа шаанӡа сгылан Гаграҟа сцеит. Имҩаԥызгоит
араион аџьажәлар рдепутатцәа актәи рсессиа. Уи ашьҭахь
дызбараны сыҟоуп, еицырдыруа Украина шәҟәыҩҩы
Олес Гончар. Уи «Украина» асанаториаҿы иԥсишьоит.
Ҳаҭыр иқәысҵарц сҭахуп, уи рацәак аԥсуаа ҳаилкааны
ҳимам, ԥсуа ҩнаҭа бзиак аҿы днагазар ахәҭоуп.
Гагра аизара ҳаналга, уатәи анапхгацәа Л. Гәырцкаиа,
Г. Алан уҳәа, даҽа аӡәык-ҩыџьак ҳацны ҳнеит Алитфонд аҩны адиректор Г. Багатуриа иҩны, ус дҳақәшәеит
Олес Гончар. Ҩбаҟа сааҭ ҳаидтәалан, аха ҩыџьа
ашәҟәыҩҩцәа рыбжьара изыҟамлеит гәҭыхала алитература апроблемақәа рылацәажәара. Уа иҟамызт иахәҭаз
аҭагылазаашьа.
Ҳзыхцәажәо аномер ианылеит С. П. Басариа иԥҳәыс
В. Н. Тусишвили-Басариа лгәалашәара. Сгәы иахәаны
саԥхьеит уи акрызҵазкуа документуп. Уи ианыԥшуеит
аԥсуа интеллигент, апатриот иаша иԥсҭазара зеиԥшраз
ҳазҳәо епизодқәак. Агәалашәара иҳанаҳәоит уи жәлары
дышрыларсыз, еиҳарак С. П. Басариа ихатә қыҭа Кәтолҟа
данцалоз ҭагылазаашьас иоулоз.
Саргьы џьара сыӡбахә аҳәоит. Аԥсуа рҵаҩратә техникум санҭаз С. П. Басариа директорс дҳаман, уи илаԥш
72

хаа схын есқьынагьы, аха иԥшәма илгәалашәоит ҳәа
сыҟамызт.
Саԥхьа даагылеит Симон Басариа, аԥсуа интеллигенциа аԥхьагылацәа руаӡәк...
Закәытә
хацәа
еибагақәоузеи
харада-барада
иҳацәҭахаз! Урҭ реиԥш згәамчи зыхшыҩи еицназгоз уаҳа
имгыларгьы ҟалап!
Ари ажурнал аномер ианылаз зегьы сылаԥш нархызгеит, иашала ҳцәажәап, иҵегьы ибеиазар, иҵегьы
иҵаулазар, амаҭәарқәа иҵегьы еиуеиԥшымзар ауан, избанда, иазыҟаҵоу аинтеллигенциа ҳрылатәоуп. Аус рыцушьа ҳақәымшәозар ҟалап!
Апрель 2
Иахьа Олес Гончар Гагрантәи Н. Афон дааит. Уа
ҳаиԥылеит В. Кобахьеи сареи. Гәдоуҭатәи араион анапхгара Н. Гәыблиа иҩны асас ихәы дырхиеит. Кыраамҭа
ҳаидтәалан, аҩгьы хар амамкәа иаажәит. Устәи Мҷышьҭа
акалмаҳақәа рааӡарҭаҿы ҳааит, ҳасас иџьашьаны
дахәаԥшит ари аҭыԥ хазына.
Абраҟа, ашана ҭыԥ аҿы иареи сареи ҳаиԥырҵит, О.
Гончар уаҵәы асааҭ 3 рзы Адлернтәи Киевҟа дԥыруеит.
Апрель 4
Ҳгәы ҭызҟьаша акы ааҳҿагылахит еиҭа. Агазеҭ
«Заря Востока» ианылеит Адамиа иантинаукатә шәҟәы
иахҳәааны арецензиа.
Уаанӡа Қырҭтәылатәи анапхгара излаҳарҳәахьаз,
ҳазлақәдыргәыӷхьаз ала, уи ашәҟәы иагугьы-иабзоугьы
мӡакәан, жәлары зегьы ирбарҭахартә еиԥш иахцәажәаран
ишыҟоу, иара ацәгьахәшьадҩы Адамиагьы гәыбӷан
ирҭарын ишыҟоу... Уи зегь мцурахеит! Зегь башахеит! Иаалаган антинаукатә шәҟәы ажәҩан аҟынӡа иха73

галан идырҽхәеит. «Аԥсуа жәлар ҳәа жәлар шыҟам, урҭ
абызшәагьы рымам, культурагьы рымам ҳәа џьара акы
анызаргьы, рацәак ибаргәым, егьирахьҟа ари ашәҟәы лагала бзиоуп!» — абас ауп аг. «Заря Востока» аредакциатә
статиа иаҳәаз. Ари еиԥш ламысдара уаҩы имаҳац, уаҩы
имбац! Уажәшьҭа ишԥаауеи? Ираҳҳәозеи згәы нханы
иҟоу ҳажәлар? «Аԥсуаа ҟамлароуп!» — ари анагӡаразы
зегь ҿык еицҭацәажәан иҟазар?
Иахатәи аҵх абарҭқәа сышрызхәыцуаз гәаҟрыла исхызгеит.
Иахьа сцоит Ҷлоуҟа. Сышнеилак, сеигәышә аашьҭых­
ны абаҳча сныҵалоит, ҩымшҟагьы Аҟәаҟа схынҳәӡом!
Ҳаи, ишԥаҳақхоз, сабацәа рашҭа санынҭалалак, иаа­
сықә­шәаны сыԥсыр, рҵыхәа ԥымҵәарызи сахьына­
ҵыслак сеимлаҳәа сызку агәаҟрақәеи агәырҩақәеи!
Апрель 5
Агазеҭ «Советская Абхазия» (апрель 1 азы) ианылеит
В. Аҵнариа истатиа «Поэзия природы и сердца». Сгәы
иахәеит, иаанарԥшит автор апоезиа ирҵаулан ишеиликаауа, бзиа ишибо, насгьы хьаҳәчаҳәрада игәаанагара аҳәара
шилшо. Иара убас астатиа иаанарԥшит аԥсуа лирика
иалшахьоугьы. Абас ҳаҷкәынцәа цаҳәцаҳәқәа иҩагылаз,
ԥшь-класск рмоугәышьар, лассы ҳлитератураҿы аԥсцәеи
абзацәеи еилдыргар здыруада?
Апрель 7
Ҩаха Ҷлоу исхызгеит, схәыҷра сашьҭаԥшуан, аха
ихьаԥшынгьы исыхәамԥшит.Амш цәгьан,иааҟәымҵӡакәа
ақәа кыдхаҽон, џьара уск сзымуит, ԥхӡык сызкамҭәеит,
адәахьы уаҩ дцәыло иҟамызт.
Абри Ҷлоу анхара-анҵыра ҳәа сызҿқәоу зегьы еижьагазар? Дон Кихотразар? Аха ус сҳәаргьы, иара аԥсҭазара
ахаҭагьы еижьагоупеи!..
74

Ҩынтә-хынтә исҳәахьеит, аха еиҭасҳәоит: сызқәаҭыԥ
Ҷлоу иҟалароуп, хәҭаалагьы сабацәа рашҭа иахьаҵанакуа
кәакьҭак аҿы.
Иацы ҳашьцәа Џьумкеи, Шьоҭеи, ҳамаҳә Акацәба
Қарбеии, нас саргьы убрахь снарылаҵаны, мҿык ааҳгоит
ҳәа ахәы ҳнықәлеит. Саби сани ахьжу анаҩс ахәы
ақәаԥрахь ҳхалеит. Ирасҳәеит абра Шьынқәыраа зегь
рынхарҭа шакәыз, Қәмарчаҟа иахьҭаԥшуа ахәада азганк
аҿы аҭәаҵла шҭагылаз, ашьҭахь иҵҩырны ианкаҳа, сабду
аныҳәарҭа ақәаҵарахь ишыиеигаз. Ахәы ҳарак ҳақәгылан
ҳамҭак ҳаицәажәон, ҵлақәакгьы ԥаҳҟеит, мыӷқәакгьы
ҳархит. Аҷкәынцәа исыцыз срыҳәоит ари ахәы ҳарак
атрактор нықәҵаны идрыцқьарц, еиҟарартәырц, ажра
ихдоугьы еимарԥсарц.
Ҷлоунтәи ҳанааиҵәҟьа, Москваҟа «Новый мир» аредакциахь аҭел сасит. А. Твардовски дсықәымшәеит,
аха исарҳәеит «Чанҭа дааит» аоттиск даҽа мчыбжьык
ала Аҟәаҟа амҩа иқәырҵараны ишыҟоу. Уи шаасоулак,
саԥхьаны иаразнак исырхынҳәыроуп, иҟалап жәабаҟа
мшы Москваҟа ацара сықәшәаргьы.
Апрель 9
Иахьа абиуро аҿы ихы дақәиҭыртәит жәлар рконтроль
комитет ахантәаҩы Н. Акаба. Н. Акабеи М. Ешбеи рыбжьара иҟаз аиашаҵәҟьа шыздыруазгьы, Н. Акаба иамхра
ииашам ҳәа саҿагылеит. Сара аӡәзаҵәык сыда абиуро
ачленцәа зегьы Акаба иамхра қәнаганы ирыԥхьаӡеит.
Украинатәи ажәабжь бзиа сааҩит: Новицки ашәҟәы
сзиҩит. Олес Гончар Аԥснынтәи даныхынҳә, диԥхьан,
диацәажәеит. Уи иеиҳәеит Аԥсны игәы ишахәаз, насгьы
иалацәажәеит сҩымҭақәа украин бызшәала реиҭагара
шеиҿкаау.
Иахьа уахь амҩа иқәысҵеит «Ахра ашәа», издыруада
ирзеиҭагар.
75

Амилаҭ ус ахынҭаҩынҭара сзалымҵит, жәынгьыҿангьы уи саҟаҟарц сыҟан, арахь сгәабзиарагьы
сақәгәыӷуа избом. Заҟантә саԥырҵырц сыӡбахьоузеи ари
смаҵура! Амла сагаргьы ахақәиҭра смоурызи! Аха зегь
реиҳа ишәарҭоу, мышгаҩык уи аҭыԥ ааникылар, ҳзеиԥш
усқәа ԥхасҭахоит!
Апрель 20
Иахьа Қарҭынтәи схынҳәит. Амш цәгьоуп, ақәа
кыдҵәоит, ахьҭагьы аҿоуп. Аҭаацәа зегьы Ҷлоуҟа иҟоуп,
Џьохь ичарахь ицеит.
Қарҭ амш бзиан, асасааирҭа «Интурист» ауада № 32
сыҩнан, сыԥсы ааиҭаскит, сызхара сыцәеит. Грышьа
Ашьхаруеи сареи ҳаиқәшәеит, креицаҳфеит, ахәылбыҽха
адәыӷба аҟынӡагьы снаскьеигеит. Аиаша сҳәар ами,
крызлоу уаҩуп ари ахаҵа.
Апрель мза анҵәамҭазы Қарҭҟа сеиҭацар акәхеит.
Сгәы иҭоуп Қырҭтәылатәи акомпартиа Ацентр Комитет
амаӡаныҟәгаҩ Д. Стуруа иҿы снеирц. Саҳәоит, иҟалозар,
исырҭарц арҿиаратә ԥсшьара. Уи сырҭан иҟалозар, снабжьысырц сҭахуп Ленинграднӡа.
Аҟәарҭ еиԥш смаҵура астол сахахеит, аамҭа саҩҟьаны
ацара иаҿуп, арахь иҟасҵаз ҳәа рацәак акгьы ыҟаӡам.
Апрель 21
Аԥсуа интеллигенциа иеиуоу ԥыҭҩык ӷәӷәала акариеризм рылаҽны иҟоуп. Џьоукы-џьоукы уԥсыр, уԥсыжра
аҿҳәара ԥырҵәаанӡа уҭыԥ иашьҭалоит. Н. Акаба дамырхит, иаҳҳәап, иаха аиԥш, уаҵәы еиԥш, ԥсуахаҵак
дыснырҵеит иҭыԥ аҿы аӡәы дҟарҵарц: — Уара Акаба
уиҩызан, данамырхуазгьы уҭахымызт, абри акандидатура уаҿамгылан!
Сгәы канажьит, сшьамхы аркәадеит ари аацҳамҭа.
76

— Уаа, шәанаџьалбеит, Н. Акаба сҩыза иакәын, макьана иус цқьа иахәамԥшыц, иҭыԥ аҿы даанрыжьыргьы
ҟалоит, шәарҭ аӡы шәыҵалама? Уи ауаҩ дыԥсыҵәҟьаргьы
ижха ҳашәымҭозаап!
Заҟаџьара сгәы ԥызжәарызеи? Исзаанхазеи сара?
Ачҳара, ҩаԥхьа Ачҳара! Аҩра! Аҩра! Аҩра!
Апрель 22
Асааҭ жәаҩа рыбжа инахысхьан, схынҳәит аԥсуа
драмтеатр ахьынтәи. Сахәаԥшуан апремиера А. Гогәуа
ипиеса «Иԥсаху амш» («День взаимы»), ахьӡ аԥсышәала
иаҳәагәышьом автор игәы иҭеикыз. Аспектакль сгәы
иахәеит, еиҳарак арежиссиор лусура. Аҩымҭа хаҭагьы
цқьа изызхәыцу акоуп, хшыҩҟәышра агым, ажәақәа
еилыԥшаауп, ираӡоуп.
Аԥсуаа ауаатәыҩса зегьы реиԥштәра! Уи амҩа
ҳанықәла, аԥсуаа уаҩ иламҩашьаӡо рдунеи цәырызгаша
ҳлитература ҟалаӡом! Аԥсуаа рхы-ргәы зытҟәаша, рхыргәы зтәызтәша ҩымҭак ҳлитература иаланагалом!
Иҟалоит аԥсышәала иҩу, аха урыс бызшәала ихәыцу
аҩымҭақәа, урҭ аҭыжьра мацаразы ауп изаԥҵоу, уаҳа
ҳажәлар рзы хәарҭарак рылаларц иҟам!
Маи 2
Ариабжьарак Қарҭ снабжьысын, сааит. Уаҟа Р. Маргиани дызбон. Аресторан аҿы ҳнеидтәалан, креицаҳфеит.
— Уара ақырҭқәа уҭахымшәа, абас ажәабжьны ирылоуп Қарҭаа, — дцәажәеит сҩыза. Аӡәы ашҳам дәықәиҵахит,
дызусҭада уара идыр.
Ари еиҳарак ацәгьахәыц Адамиа ишәҟәы «Грузинское
народное зодчество» азын гәалсрыла ацәажәарақәа иҟаз
ирыхҟьоит. Ҳәарас иаҭахузеи, убызшәа бызшәа наӡам —
диалектуп, умилаҭ — милаҭӡам ҳәа иаасыдгылаз ақырҭуа
77

синышәаран сыҟаӡам, иара Адамиа ихаҭа дагьқырҭуа
гәҭылсандаз иубаргәыз!
Иҭыҵит аж. «Алашара» № 4, уа иануп аповест «Чанҭа
дааит» — сыԥшуп, иахырҳәаарызеишь аԥхьаҩцәа?! Аповест гәҭыӷьӷьаала изҩыз акоуп, апроблема ду иалацәа­
жәоуп, ԥыҭчыҭкгьы.
Маи 3
Уажәыҵәҟьа Ҷлоунтәи сааит. Саб иашьа аҭаҳмада
Гәагәа 89 шықәса ирҭагылоу дычмазаҩуп, ибара сыҟан.
Уажәшьҭа акгьы изыҟаҵом. Дрыцҳасшьоит, адунеи
азна аџьабаа збахьаз уаҩын, аԥа дихылымҵит, абри ила
инҵәоит Шьынқә Жьажьа ихшаз рыԥсҭазара. Изакәытә
ҳалалроузеи! Изакәытә гәыцқьароузеи уи ауаҩ иццауа! Уаҵәы аҳақьымцәа ачымазаҩ иахь исышьҭуеит, аха
уажәшьҭа хәарҭак иауп ҳәа сыҟам! О Анцәа ду, хәарҭа иҭ!
Маи 9
Аиааира амш. Исгәаласыршәоит аԥсадгьыл зхы
ақәызҵаз сҩызцәа. Сҩагылан, рпатреҭқәа аацәырганы
саԥхьа
инықәысҵоит. Акакала
исгәаласыршәоит
еицаҳхаагахьаз амшқәа!
Ишысҳәахьоу еиԥш, «Чанҭа дааит» аԥсышәала
иҭыҵит. Иаԥхьахьоу ибзианы ирыдыркылеит, «Аԥсны
Ҟаԥшь»-гьы рецензиа кьаҿк анылеит.
Иацы телефонла Гь. Гәлиа сиацәажәон. Даара
иҭахушәа збоит «Чанҭа дааит» даԥхьар. Иҟалап, ЛГ
ианиҵарц иҭахызар. Иара еилкааны имоуп уи аповест
А. Твардовски игәы ишахәаз, ус иҟамлар, «Новый мир»
ианыларымызт.
Иахьа асааҭ 5 рзы Ҷлоуҟа сеиҭацоит, ԥхӡык аасылсхыр
цәгьа избом. Хақәиҭрак соуны санбаҟалои, мшәан, сара?
Акәыба санҭарҵалак акәзар?
78

Маи 17
Иацы апоет ақәрахьымӡа Алықьса Лашәриа ихатә
қыҭан Кәтол изқәаҭыԥ ахьыҟоу иаадыртуан ибаҟа.
Жәпаҩык цеит еиԥхеибаҵа. Сара сҽааныскылеит. Избан? Апоет ибаҟа ҳара Аԥсны аиҳабыра иаҳзыҟамҵеит,
иуацәа-иҭахцәа аԥара еилаԥсаны ауп уи абаҟа шдыргылаз. Аартрагьы дара роуп иаԥшьызгаз. Уахь анеира шысуалугьы, апоет ибаҩхатәра ахә ҳаракны ишысшьогьы,
сыԥхашьоит, сылахь аԥхӡы ақәнаҭәоит, уахь сызнеиуам!
Ҩымш рышьҭахь К. Симонови сареи ҳаиқәшәеит
3–4-ҟа сааҭ ҳаицын. Излазбо, игәаҳәара бзиоуп, аиашазы, уама злоу, уама еиҿзырцаауа уаҩуп. Аԥсны гәыкала
дазыҟоушәа збоит, уи ауп сара сзын зегь раԥхьа игылоугьы.
Иахьа К. Симонови сареи ҳаиқәшәоит. Дызгоит Кәыд­
ры аԥшаҳәаҟа, Наа шыҟоу. Хаԥсы ҳшьап, акгьы ҳнац­ҳап,
ҵәыцақәакгьы аанаҳкылап. Амҩа бзиа!
Маи 21
Иахьа Аҭара ақыҭан сыҟан, К. Симонови сареи
ҳаицын. Ақыҭатәи абжьаратә школ Леуарса Кәыҵниа
ихьӡ ахырҵон. Аҟәантәи ирацәаҩын аинтеллигенциа,
ашәҟәыҩҩцәа нарылаҵаны. Амитинг аадыртит. К. Симонов дықәгылан дцәажәеит. Уи иҳәеит Л. Кәыҵниеи иареи
Лит. институт ишеицҭаз атәы. Инеидкылан аизарагьы
ақәгыларақәагьы иԥсыҽны еиҿкаан. Абас ҩынтә-хынтә
сақәшәахьеит. Изхарада ари? Зегь раԥхьаӡагьы — Аԥсны
ашәҟәыҩҩцәа Реидгыла анапхгара. Урҭ иахьа Аҭараа
имҩаԥырго аус «аха рымам».
Маи 22
Даҽа ҩымш рышьҭахь Москваҟа сԥыруеит. «Новый мир» ианылеит «Чанта приехал». Аоттиск аарҭиит,
79

ԥыҭчыҭк ԥсахтәуп. Уиадагьы даҽа усқәакгьы сымоуп:
уахь изгоит аҩымҭақәа ҩ-томкны еиқәсыршәаз. Исҭахуп
Гослит аҿы иҭыҵырц. Ҵыԥх Апартиа аобкомаа ашәҟәы
рҩит аҭыжьырҭа адиректор Косолапов ишҟа, аха макьана
аҭак ыҟам. Анцәа илԥха зауша К. Симонов ихы иадиҵеит
аԥхьажәа аҩра. Уи, хымԥада, атомқәа рҭыжьрагьы иацхраауеит!
Ииун 3
Иахьа схынҳәит Москвантәи. Сҭаацәа хәыҷи-дуи еибганы срықәшәагәышьеит. Иаацқьаны мчыбжьык Москва
сыҟан. Сандәықәлоз аҽны Гәылрыԥшь К. Симонов идачахь сныдгылеит, бзиала наиасҳәап ҳәа. Астол ҳнахатәан,
ҵәыцақәак аанаҳкылеит. Сдәықәлара аамҭа анааҳадгыла,
сызҭаз аԥшәма ус иҳәеит:
— Аеропорт аҟынӡа унаскьазгарц сҭахуп, иуцәым­
ӷымзар?
— Иауазеи исцәымыӷхартә, еиҳагьы сеигәырӷьоит,
аха ҳарҭ аԥсуаа ҳабацәа ртәы ала ҳахәаԥшуазар, џьара
ицоз иҩызцәа ицҽыжәланы акаҵәара дхыргон. Снаскьоугозар, снаскьаг Москванӡа, ҩ-сааҭк рыда уаҳа уцәыӡуам,
уҭаацәагьы ургәырӷьап!
Симонов даасҿаԥшын:
— Абилеҭ узыԥшаауазар сыхиоуп! — иҳәеит уи.
— Абилеҭ уџьыба иҭоушәа иԥхьаӡа, — сҳәеит сара.
Иаразнак иҽааибиҭан, ҳдәықәлеит. Абри анеибаҳҳәоз
ашҭахь иниасит 2 сааҭки бжаки, К. Симонови сареи
ҳаиԥырҵит асасааирҭа «Москва» аԥхьа.
Адырҩаҽны К. Симонови сареи ҳаиқәшәеит Гослит аҿы. Усҟан Аҟәа абилеҭ аахәан иман, адырҩаҽны
дагьыԥрит. Сара сҩымҭақәа ҩ-томкны еиқәсыршәаз наз­
геит уи аҭыжьырҭахь. Уа иацын К. Симонов ирецензиагьы.
80

Косолапов стомқәа рҭыжьра сақәиргәыӷит, аха
игәрагара сцәуадаҩуп.
Уантәи сҿынасхан, снеит «Новый мир» аредакцнахь.
«Чанта приехал» Конторовичи сареи ҳаицахәаԥшит.
Ссамыссақәак ҳарҽеит.
Иара убас сныдгылеит «Огонёк» аредакциахь,
А. Софронов дсықәымшәеит, ихьӡала инсыжьит циклк
сажәеинраалақәа.
Аамҭа кьаҿк иалагӡаны дареи сареи ҳаиниеит. И. Смелиаков, Р. Казакова, А. Твардовски, М. Луконин.
Ма дара сзеилкаауам, ма дара зҭагылоуҵәҟьа цқьа
исыздыруам џьоукы-џьоукы аурыс шәҟәыҩҩцәа.
Шамахак акәымзар, урҭ чмазарак-чмазарак рымоуп: аӡәы ҭаацәарала деиқәшәам, даҽаӡәы ауатка
даашьҭнакәыцәаауеит, зны-зынла егьи иҳәсақәа аӡә дкаижьлап, даҽаӡә дааигалап, урҭ дырхашәалом!
Нас, иҟалазеи, мшәа?
А. Твардовски итәы хазуп. Уи ацензуреи иареи
бӷарҵахьы аиқәԥара иаҿуп. Сара исыздыруам еиҳа
иазеиӷьу аурыс литература: апоет ибаҩхатәра ду акәу,
хацәнамырха апоет иуаажәларратә қәԥара акәу? Џьоукы
имаҵура даԥырҵыр, иҩны дтәаны иҩымҭақәа дырҿызар,
еиҳа еиӷьӡами ҳәа ицәажәоит.
Сара исыздыруам урҭ руа ииашоу, аха сара избоит иахьатәи аурыс поет ду иҭахарҭа аԥаҩ дааины
дышхықәгылаз.
Зны-зынла ус ҳцәажәалоит: Дантес данхысуаз
иабаҟаз, мшәа, А. Пушкин иҩызцәа? Мамзаргьы, В. Маиаковски иҽанишьуаз, ма Есенин иҽаныкнеиҳауаз иабаҟаз
урҭ рҩызцәа?
Иџьоушьартә иҟаӡами, абас аҭахара амҩа дангылоуп
А. Твардовски, ари ҟалоит ҳҿаԥхьа, нас, иабаҟоу иҩызцәа,
иҩымҭақәа реихырхәаҩцәа? Аха макьана зегь ҳҿаҳауп,
ма ҳдагәоуп!
81

Сара исылшо мызкы аҟара сиԥхьоит Аԥсныҟа,
абыржәы хынтәуп, уахь сиԥхьоуижьҭеи. Иаргьы деигәыр­
ӷьан ихы ирхоит Аԥсныҟа, убра дыҟанаҵгьы игәы ҭынчуп,
гәырҩа имам.
Ииун 7
Иахьа аобком аҿы абиуро мыжда ҳаман. Асааҭ 11 рзы
итәаз 6 сааҭк рзы ҳалгеит. Заҟа игәыԥҵәагоузеи, заҟагьы
игәхыршәагоузеи ари аилатәара! Уаҳа ажәак сзацҵом,
уардынк азна исҳәаша шсымоугьы, сааԥсеит, скарахеит!
Аҽы нади еиԥш сгылт.
Ииун 9
Иацы К. Симонов Гәылрыԥшьынтәи аҭел дысзасит.
Адырра сиҭеит Шәантәылантәи дшыхынҳәыз. Р. Маргиани иԥҳәыси иареи иара иҿы ишыҟоу, насгьы урҭ сара сахь
иаарц шырҭаху. Ахәылбыҽха снабжьысын, Ревази Нинеи
ҳаҩныҟа иаазгеит. Иаха ҳаидтәалан иахьынӡаҳҭахыз.
Ҳазхара ҳаицәажәеит. Арҭ сысасцәа иахьа асааҭ 12 рзы
«Комета» иақәтәаны Гаграҟа ицоит.
Уаха Қарҭҟа амҩа сықәлоит. Уаҵәашьҭахь уа иҟоуп
Қырҭтәылатәи ССР Иреиҳаӡоу Асовет асессиа. Адыр­
ҩаҽны қырҭтәылатәи акомпартиа апленум ыҟоуп, убраҟа
ақәгылара сыдуп.
Ииун 10
Қарҭ. Сҩагылт «Интурист» асасааирҭаҿы № 8. Ашоура
цәгьоуп, аԥсылагаҩагара уадаҩуп. Иахьа Ӡоҵениӡеи сареи
кыраамҭа ҳаицәажәон. Ус еибаҳҳәеит, рацәак мырҵыкәа
Аԥсныҟа днеирц, ҩымшҟа-хымшҟа ҳаицныҟәарц,
нас убриаҟара аамҭа ҳаицныҟәарц Мраҭашәаратәи
Қырҭтәыла араионқәа рҿы.
Змаршәа акра уадаҩу уаҩуп, дыхжәоуп, аполитикеи
анаукеи ицәеилаҩашьоит.
82

Ииун 11
Иахьа ҳалгеит Иреиҳаӡоу Асовет асессиа. Асааҭ 6 рзы
Дамиан Гогохьиа дҳаԥхьеит крыфара. Ҳцеит Қарҭ налҵҟа,
«Беҭаниа» ҳәа иахьашьҭоу аресторан ахь. Ҳахьнеиз ҳхәы
хианы иаҳзыԥшын. Астол ҳахатәан Г. Абашиӡе, Д. Гогохьиа, И. Амҷба, Б. Адлеиба, Г. Ҷаҷиа, Б. Ҭарба, сара. Аамҭа
қьафла иаҳхаагеит, ҳазхарагьы ҳаицәажәеит. Излазбаз
ала, Д. Гогохьиа ӷәӷәала игәы азыбылуеит иара дызлиааз
Самырзаҟан.
— Уа саб джуп, сангьы уа дыржуазар акәхап, сара сахьыржуа сыздыруам! — иҳәеит илабжыш хаҟәҟәала. Уи
аухатәи ҳаиқәшәара, аиҩызаратә еидтәалара адагьы,
маҷк аҟара аполитика ацәа ахазаргьы ҟаларын. Д. Гогохьиа, Г. Ҷаҷиа уҳәа Аԥсны иалҵыз агырқәа ирҭахуп хар
змам аԥсуааи дареи еизааигәан иҟазарц.
Ииун 13
Ашьыжь асааҭ 10 рзы иаатит Қырҭтәылатәи акомпартиа апленум. В. И. Ленин иира 100 ахыҵра ареспублика шаԥыло — абри акәын Мжаванаӡе иажәахә. Уи
ажәахә сара сгәы ишаанагоз еиԥш гәырӷьа-гәышьҭыхра
мацарала еибыҭамызт, акритика рацәан. Убри аҟнытә,
сара сықәгылара иара сахьтәаз акыр исыԥсахит, иамсхит сажәеинраала «Ленин иҟны». Сықәгылеит, аха
сықәгылашьа сара схаҭагьы сгәы иахәом. Уа ицәажәаран
изыхәҭаз В. Кобахьиа иакәын, аха сара сагәыдрыжьлеит,
уи змааноу сеидру?
Асааҭ 12 рзы аԥсеиҭакра ҟарҵеит. В. Кобахьиеи П. Гилашвилии Мжаванаӡе днарыԥхьан, ирласны Аԥсныҟа
шәхынҳәы ҳәа рыдиҵеит. Урҭ андәықәла, саргьы срышь­
ҭалеит, сықәгылахьан, уаҳа снызкылоз ҳәа исымази?
Сара Қарҭҟа санца сышьҭахь А. Твардовски, иԥҳәыс
Мариа Илларион-иԥҳа диманы, Аҟәа дааит. Ари ҟалеит
83

амза 10 рзы. Ҭамара асасцәа дырԥылеит, инаган
асасааирҭаҿы инлыжьит. Адырҩаҽны аҩныҟа дрыԥхьеит.
Раԥхьаӡакәны урҭ асасцәа ҳзааит ҳуада ҿыцқәа рахь.
Рхәы дырхиеит, аӡәгьы дадрымгалеит, ҭаацәашәала
инеидтәаланы акы инацҳаит. Амра лҭашәаанӡа ҳаҩны
иҟан. Ал. Твардовски скабинет аҟны дааин, аҩырҭа астол
дахатәаны ашәҟәқәа дрыхәаԥшуан. Уажәы-уажәы Биана
длазҵаауан: «Когда же приедет наш мученик?» Уи сара
сзы акәын иззиҳәагәышьоз, аиашазы, агәаҟцәгьа ҳәа
изышьҭоу сами сара.
Уамашәа иубартә иҟалеит: мчыбжьык аҩныҵҟала
сыҩны иҟан асасцәа дахьқәа: К. Симонов, Р. Маргиани, А.
Твардовски, аха сара срықәымшәеит. Уи акгьы аурым, аус
злоу, гәык-ԥсыкала имҩахыҵит сышҟа!
Ииун 14
Иахьа Ҷлоуҟа амҩа сықәлоит. Сышнеиуа, Гәылрыԥшь
сныдгыланы, А. Твардовскии К. Симонови збап, сна­ра­
цәажәап, нас — Ҷлоуҟа!
Иҟалаз уи ауп, А. Твардовски К. Симонов Гәылрыԥшь
дшыҟаз аниаҳа, иааигәара сыҟазар ауп ҳәа дықәгылт.
Дҳаԥшааит К. Симонов игәылаԥҳәыс «тетя Дуся». Урҭ
ҳасасцәа ирылҭеит ҩ-уада хәыҷқәак, аҩны аԥхьа иҟан
аҵеиџь. Убри ашҭа кьаҿ аҟны ҳаиқәшәалон Твардовскии,
Симонови, сареи. Ҳпатреҭқәагьы еицҭаҳхьан аҵеиџь
ҳахагыланы.
Хәылбыҽхак сныдгылеит А. Твардовски ишҟа.
Ҳшеицәажәоз, иаацәыригеит Н. Акаба иӡбахә. Уи
исеиҳәеит имаҵура данамырх ашьҭахь Москва иара иҿы
дышнеиз, акакала дзықәшәақәаз зегьы шизеиҭеиҳәаз.
— Уаҳа сызлаухәо акгьы ыҟам, абри удкыл сҳәан,
аԥара идызгалт, — дцәажәон А. Твардовски, — аха Акаба аԥара идимкылт. Нас А. Твардовски дазҵааит абиуро
84

аҟны иҟалаҵәҟьаз, хазы хәҭаала еиликаарц иҭаххеит сара
уи абиуро аҿы иааныскылаз апозициа. Иахьынӡасылшоз
еилкааны иасҳәеит.
— Вы сделали больше, чем в таких случаях можно
было бы предпринять! — иҳәеит А. Твардовски.
Ииун 17
Ахәылбыҽха Ҭамареи сареи ҳцеит Гәылрыԥшҟа, А.
Твардовски даабарц. Аԥшәмацәа ҳашнеиуаз рдыруан,
иаҳзыԥшын. Ирымаз ала ҳхәы дырхиеит. Иааит К. Симонов иԥҳәыси иареи, Гь. Гәлиа иԥҳәыси иареи ҳнеидтәалан,
ҵәыцақәак аажәит.
Ҳахьцәажәоз ицәырҵит аповест «Чанҭа дааит» аӡбахә.
Гь. Гәлиа имӡакәа иҳәеит аҩымҭа игәы ишахәаз.
— Сгәырӷара иснарҩит «Литературная газета» ашҟа
иааркьаҿны рецензиак! — даҿын уи. (Ҵабыргынгьы, уи
арецензиа акопиа инапы анҵаны иара уаҵәҟьа исиҭан,
аҩныҟа иаазгеит.)
А. Твардовски ажәа ааимидан, усгьы дналагеит:
— Эта вещь нам всем понравилась (имеется ввиду
редколлегия журнала) своей глубиной. Конечно, автор
мог дать другой конец, но все равно логически повесть
завершена. Она щемящая, внутренне богатая. Я не знаю,
может ли Баграт Васильевич писать дальше прозу, здесь,
кажется, он все выложил!
К. Симонов даламцәажәаӡеит, избан акәзар, аповест
дамыԥхьацызт.
Ԥыҭрак ашьҭахь А. Твардовски ицәыригеит Ф. Искандер иӡбахә, — баҩхатәрыла еиқәшәоу уаҩуп! — иҳәеит
аҵыхәтәан. Итәаз зегь рахьтә аӡәгьы иамеимкит уи еиԥш
агәаанагара.
Ииун 21
Уажәааигәа, хымшҟа рышьҭахь, сара иҟасҵаз аҳәа­
рала, Аҟәа дааит Қырҭтәылатәи ССР акультура аминистр
85

Отар Тактакишьвили. Уи ҳаԥхьа иқәиргыларан дыҟоуп
ҩ-зҵаарак:
1. аҳәынҭқарратә симфониатә оркестр аштатқәа (50
ҩык.);
2. хор-капелла (60 ҩык.) аштатқәа.
Убарҭ рыдагьы, даҽа жәаҩык ашәаҳәацәа-асолистцәа
рыштатқәа.
Сара сгәанала, арҭ аштатқәа шьақәырӷәӷәаны ианы­
ҟала — шьаҿак еиҭаԥеит аԥсуа культура.
Аха, рыцҳарас иҟалаз, џьоукы ирзеилкаауам ҳабацәа
ражәаԥҟа иаҳәо: «Ухыза гәаҭаны, ушьапы еиҵых». Урҭ
рыҽхаршаланы иқәгылт:
— Ҳара иаҳҭахуп амузыкатә театр!
— Иаразнакгьы ҳалагароуп аоперақәа рықәыргылара.
Хымз-ԥшьымз ирхымгакәа наҟ ҳнахоит «Травиата»
ма «Фауст» арҭ зегь аԥсышәала иҟалар ауп. Ари еиԥш
агәаанагара игәԥысцәазаргьы, иҟазааит ус ихәыцуагьы!
Отар Тактакишвилии сареи ҳнеидтәалан, цқьа ҳаи­
цәажәеит, ашәҟәы ааҩит ҳҩыџьагьы ҳнапы анҵаны СССР
Акультура аминистр Фурцева лыхьӡала, ҳаҳәеит ГИТИС
аҟны аԥсуа студиа хтызарц. Ԥшьықәса рыла ҳара иҳауеит
аԥсуа муз. комедиа.
Оркестр анҳау, акапелла анышьақәгыла, урҭ ианрыцлалак — амузкомедиа, нас атеатр аартразы иаанхаз
шьаҿазаҵәык акәхоит.
Аха ԥыҭҩык ҳара ҳнапхгаҩцәа ирзеилкаауам, аҵәҩан
амырскәа аанда шузымшышуа! Даҽакала иаҳҳәозар,
акадр умамкәа аартышьас иамоузеи атеатр!
Ииун 21
Иахьа А. Твардовски иира амш ауп. Мархьаул аресторан
аҿы уаххьа ирхиеит. Уа ҳаиқәшәеит К. Симонов иԥҳәыси
иареи, Гь. Гәлиа иԥҳәыси иареи, сара, Ҭамара. Ԥыҭрак
86

ашьҭахь иҳахьӡеит И. Ҭарба иԥҳәыси иареи, уи ицын Нодар Думбаӡе, Гульда Калаӡе, асахьаҭыхҩы Ԥирцхалава.
Урҭ зегьы рқьаф ҟаҵаны ауп арахь ишымҩахыҵыз. Сара
ажәа ахҳәааны инаган А. Твардовски исҭеит алабашьа.
Изысҭазгьы даара деигәырӷьан идикылт.
Ииун 27
Гриша Ашьхаруа иҩныҟа дҳаԥхьеит. Уа иҟан: А. Твардовски иԥҳәыси иареи, К. Симонов иԥҳәыси иареи,
Гь. Гәлиа иԥҳәыси иареи. Сара сакәын аҩы дзыржәуаз.
Астол даара иԥшӡаны еиҿкаан.
А. Твардовски аҵәца аақәхны Гь. Гәлиа диныҳәеит.
Даара ажәа ҟәышқәа, ажәа ԥшаахқәа ҳәан Дырмит Гәлиа
изы. Абри астол аҿы саԥхьеит бзиа избо сажәеинраала:
«Сишь, харантәи иааҩуеит ашәак!» Урыс бызшәалагьы
аҵакы еиҭаган ирасҳәеит. Сасгьы аԥшәымагьы ргәы
иахәеит.
Ииун 28
Иахьа А. Твардовски, К. Симонов, Гь. Гәлиа рыҳәсақәеи
дареи ҳаманы Арасаӡыхь ақыҭа ҳаҟан. Ақыҭаҿы
ҳаннеи, шьапыла маҷк ҳныҟәеит. Араса ашьапаны иҭаз
аӡыхьгьы ҳнаҿыхәеит. Устәи Қәлымырҟа ҳҩаскьеит. Ламиак иҩны ҳамҩахыргеит. Астол даара ибзианы ирхиан. Ишысҭахымыз аҭамадара сықәшәеит. Насыԥны
исзыҟалаз — арыжәтә ԥсуа ҩыцқьан. Иҟан ашәаҳәара,
акәашара. Асааҭ 10 рзы Аҟәа ҳаҟан. Уаха ҳаиԥырҵит А.
Твардовскии сареи, уи уаҵәы иҩныҟа амҩа дықәлоит,
сара уаха Қарҭҟа сцароуп, уаҵәы асааҭ 10 рзы иаатуеит
Апленум.
Ииун 30
Қарҭ иҟан ареспублика апартиатә актив. Ажәахә
ҟаиҵеит В. П. Мжаванаӡе. Ааигәа Москва имҩаԥысыз
87

акоммунисттә партиақәеи аусуцәатә партиақәеи реила­
тәара алҵшәа иазкын уи ажәахә.
Аԥснытәи иҟаз аделегатцәа зегьы аухаҵәҟьа ҳхынҳәит.
Адырҩаҽны Аҟәа иҟалараны иҟан актив. Ажәахә ҟаиҵон
В. П. Мжаванаӡе. Дәыӷбала амҩа ҳақәлеит. Кобахьиеи
сареи Мжаванаӡе ивагон ахь дҳаԥхьеит. Сааҭки бжаки инареиҳаны авагон аҿы, ашәыр хаақәа ҳнарыцҳауа,
аԥшәмеи ҳареи аицәажәара ҳаҿын.
Ииуль1
Аҳәынҭқарратә театр аҿы имҩаԥысит Актив. Аизара ашьҭахь В. Кобахьиеи сареи Мжаванаӡе дҳаманы,
иара игәаԥхарала, Бзыԥынӡа ҳцеит. Дәрыԥшьҟа ҳхы хан,
иҳамҩатәны Лыхны ҳныдгылт. Ара рацәак ҳнымхеит.
Лассы ҳнеит Дәрыԥшь. Ҳахәаԥшит ҿыц иаадыртыз
амузеи. Уи ашьҭахь Маҳҭы Ҭаркьыл ишҟа ҳхы ҳархеит.
Аԥшәма, есымшааира еиԥш иахьагьы, дгәырӷьацәа
даҳԥылт. Акәасқьа азал аҿы ҳхәы хианы игылан. Ҳакәшан
ҳаатәеит, ара иҟан ԥшьҩык-хәҩык рҟынӡа ҳаҭыр зқәу
абыргцәа. Ҳасас инаҩс аԥшәма Маҳҭы дтәан, арахь сара
сиватәан. Аҩы дзыржәуазгьы сара сакәхеит, ус џьоукы
иргәаԥхеит, измааноу сеидру? Рацәак ҳаидымхалеит.
Лассы амҩа ҳақәлеит, алмҩанык ацәажәарақәа ҳаман.
Ииуль2
В. Кобахьиеи сареи В. П. Мжаванаӡе дҳаман
ҳдәықәлеит абжьыуаа рышҟа, хықәкылагьы ҳцоит
Агәы Бедиаҟа, ҳаиҭаауеит Илларион Шьакаиа. Асааҭ
3 ирзынаԥшуа ҳнаӡеит аколнхара аусбарҭаҿы. Амҩан
ҳныдгылан иаабеит Охәуреи аӡырԥха.
Аусбарҭаҿы аицәажәарақәа ҳанрылга, Илларион Шьакаиа дҳаԥхьеит иҩныҟа. Уа ҿыки-бзыки ишамҳәо еиԥш
астол хианы игылан. Рацәак ҳаидымхалт, цәажәара дук88

гьы ыҟамызт. Ҳхынҳәны ҳанаауаз, иҳамҩатәны Тҟәарчал
ҳныдгылт. Ақалақь ҳналс-ҩалсны иаабеит.
Ахәылбыҽха Кьалашәыр астанциаҿы ҳасас адәыӷба
дақәҳартәеит. Хымш ҵуеит Ареспублика анапхгаҩы
ҳицуп, ҳиацәажәоит, иажәа ҳазыӡырҩуеит, Аԥсны азыҳәа
абзиа иҭахушәа ауп ишызбо. Аха, гәаҟрас иҟалаз, иара
напхгара зиҭо асистема ҟәарҽаруеит. Д. Гәлиа иҳәан
еиԥш, џьоукы «рхы азакәанқәа дара иаԥырҵоит!» Урҭ
аӡәгьы ицәшәом, аӡәгьы ицәыԥхашьом. Ҳабакылсуеи
уаҵәы? Уахасахаҳәа ҳаилалома?
Ииуль7
Иахьа, Москвантәи иааит Иреиҳаӡоу апартиатә школ
аыӡрҩцәа ачехословакцәа, исыдыскылт. Сааҭки бжаки
инеиҳаны ҳаицәажәон. Азҵаарақәа рацәаны исырҭеит.
Иудырратә иҟоуп ҳара ҳахь ргәы нханы ишыҟоу.
Ибзиоуп аха, абри сымч зегь зыдсырӡло закәызеи? Ари
зегь арҿиаратә ус иаԥырхагоуп! Сыҷкәынра санықәыз
еиԥш акәзар даҽакын, аха иабаҟоу!
Ииуль28
Ааигәа исоуит А. Твардовски иҟнытә асалам. Апрофессор Г. А. Ӡиӡариа иҩымҭа «Адекабристцәа Аԥсны»
шьҭахьҟа ирхынҳәит, уи сара сиҳәан, исҭахын «Новый
мир» ианиҵарц. Излаиҩуа ала, астатиа игәы иахәеит, аха,
иҟалах сеидру, ажурнал изанымҵеит.
Ииуль29
Иҳаҩсыз амчыбжь азы Пицунда сыҟан, хаҭала дызбарц сцеит Г. Абашиӡе, уи иҭаацәеи иареи уа рыԥсы
ршьоит. Григоли сареи ҩбаҟа сааҭ ҳаицәажәон, зегьы ҳрылацәажәеит: аԥсадгьыл, аполитика, апоезиа,
аиҩызара. Шамахамзар ҳгәаанагарақәа еиқәшәозшәа ауп
89

ишызбаз. Аԥсуааи ақырҭқәеи реизыҟазаашьа аҟынгьы
угәы иамыхәаша акгьы имҳәеит. Аха усҟак сгаӡам,
иажәақәа агәыҩбара шрыҵахҩоу здыруеит.
Амза анҵәамҭазы Қарҭҟа ддәықәлоит, имҩатәны
Аҟәа ҳаҩны дынкыдгылар ҟалап.
Ҷлоу сабацәа рыхьатә кәаскьа рбганы, иҳаракны
иқәсыргыларц сҭахуп. Ауасҭацәа ықәсыргылахьеит, иацы
убрантәи сааит. Иаарласны актәи аетап амаҟа ахарҵоит.
Нанҳәа аналагамҭазы иара акәасқьа ахаҭа рбгатәуп.
Ирыцҳашьаны сынҵәоит уи ажәытә ҩны. Арбгара
аарлаҳәоуп ишызгәаӷьыз. Уаагылеижьҭеи гәыӷырҭала
убла ҭырхаха узхәаԥшуаз, уахьиз, уахьааӡаз аҩны уаҳа
иумбауа арбгара иузнамырҵысыр ҟалом агәырҩа!
Агәыхь!
Ауасҭацәа ирысҭеит иаарыцқьаны х-нызқь мааҭ ԥара
ҿыцла. Знык исзыргылагәышьар, сыҟанаҵ арахь сааилап,
ҳамҭакгьы саангылалап, саҳәшьа Хәыта рыцҳагьы, ԥшак
сагарым, хьҭак сакрым ҳәа лгәы каршәны дыҩназаап!
Ииуль30
СССР аминистрцәа р-Совет ахантәаҩы А. Н. Косыгини Финлиандиатәи апрезидент Урхо Кекконени 20-ҩык
ауаа рыцны Ашәтәылатәи Клыхәра акаҵәара ихыҵит.
А. Н. Косыгин абыржәы ҩынтәуп абас Клыхәра акаҵәара
дхыҵуеижьҭеи. Урҭ дырԥыларцы Гиви Џьавахишьвили
Қарҭынтәи дԥырны дааит. В. Кобахьиеи иареи Ажара анаҩс асасцәа ирԥылеит. Нас излаҳарҳәаз ала,
аныҟәаҩцәа даара иааԥсаны иҟан. Ажара ақыҭсовет
ахантәаҩы иҩны афара ҟарҵеит. Аха, изларҳәоз ала,
ари ачеиџьыка рацәак ихаамхеит, асасцәа ааԥсацәазар
акәхап. Устәи ирыман рҿаархан, инаган Афон Ҿыц
адачаҟны иаанрыжьит. Уа рыԥсы аныршьа, Пицундаҟа
ииасит.
90

Август 1
Иахьа сабшоуп, ҳмаҭацәа аҩыџьагьы Кәтолҟа
иҳашьҭит. Ҳара иҳаӡбеит Гәылрыԥшьҟа адачахь ҳаиасырц.
Ҳамаҭәақәа уа инышьҭаҵаны иҳаӡбеит Ҷлоунӡа
ҳнабжьысырц. Уа, ишысҳәахьоу еиԥш, аҩны аргылара
саҿуп. Иахьа издыруан актәи аетаж амаҟа шахадырҭәоз.
Убри аҟнытә, убрахь даара сыццакуан, иагьысҭахын уахык саагыларц, аҵыхәтәанынӡа акәны сыԥхьарц иаарласны идырбгаран иҟаз сабацәа рыҩны.
Тамшь ҳнеиуан еиԥш, амилициа ҳмашьына
аангылартә еиԥш атрышә дасит. Ҳаангылеит. Уи исиҭеит
В. О. Кобахьиа ителефонқәа. Уа апочтаҟны снеины Аҟәаҟа
аҭел сизасит. Кобахьиа дсықәшәеит иҩны. Исеиҳәеит, иахьа 5 рыбжазы уеизгьы-уеизгьы Аҟәа сҟалараны шахәҭоу.
Ҳаанымгылакәа Ҷлоунӡа ҳнаӡеит. Уа агәылацәа зегь
еизаны актәи аетаж амаҟа ахарҭәара иаҿын. Санцоз, амшраз, ҩ-бутылкак акониак шьҭысхит. Иаахсыртлан, макьана иҟаҵам аҩны ҳлыҩнагылан, иаҳныҳәеит. 15–20
минуҭ рыда снымхеит, иаразнак Аҟәаҟа ҳхынҳәит.
Асааҭ хәба рыбжазы Қырҭтәылатәи аминистрцәа
р-Совет иатәу аԥсшьарҭа аҩнаҿы снеит. Уа исзыԥшын
В. Кобахьиеи, Г. Џьавахишвилии. Иаразнак ҳдәықәлеит
Пицундаҟа. Амҩан Џьавахишвили иҳаиҳәеит Австриа
дахьыҟаз иибаз-иаҳаз. Сара ари ауаҩ дыздыруеижьҭеи
жәабаҟа шықәса инареиҳауп. Аинтеллект згым, ибзианы иааӡоу аӡә шиакәу ҩашьом, насгьы игәы ԥхҭым.
Аҳәынҭқарра ус аҿы даара иӷәӷәақәоу дреиуамзар ҟалап,
дуаҩы ццакуп, зны-зынла дықәԥақәсуеит, азҵаара дуқәа
рышьҭыхра иҽалаигалом, ишилымшо идыруазаргьы
ҟалап.
Пицунда раԥхьа адача № 9 аҿы ҳнымҩахыҵт, уа
А. Н. Косыгин даҳзыԥшын, нас иара днаҳаԥгылан,
ҳаицәажәо ажәабатәи адачахь ҳдәықәлеит. Амҩан,
91

ҳахҩыкгьы ҳааидыргылан иҳаиҳәеит Пицунда акорпус дуқәа шеимидаз, урҭ ирыгу-ирыбзоу шырацәоу.
В. Кобахьиа аффаҳәа иажәақәа ранҵара даҿын. Сара
ицәажәашьеи ихәыцшьеи ҳасаб рзызуан, исҭахын абри
анапхгаҩы дзакәыҵәҟьоу аилкаара. Уи — анхашәаанҵышьа аилкаараҿы ҳәарак аҭахымкәа ихәыдоу аӡә
иакәым. Иҩашьаӡом аԥышәа дугьы шимоу. Аха урҭ мацара азхома аиҳабыра рхада имҽхак? Имоума агәаӷьреи,
хара анаԥшреи?
Хнеит Кекконен ишҟа. Ҳнахатәеит уаххьа. Астол
иҵегьы еиӷьзаргьы ауан. Асаси Косыгини ажәақәа неимырда-ааимырдеит. Сара Кекконен уажәадагьы
дызбақәахьан. Сара иахьынӡаздыруа, ари иҟәыӷоу, хара
инаԥшуа уаҩуп. Афинцәа ргәыла ду Асоветтәылеи дареи
еимабзиазарц иҭахуп. Иџьоушьартә иҟаӡами, 4 миллионк иреиҳам амилаҭ, убас рхы мҩаԥыргеит, аҳәынҭкарра
дуқәеи дареи еизымӡырҩыр ада ԥсыхәа ҟамло. Ари
иахьӡуп даараӡа иҳараку амилаҭ хдырра, амилаҭ ҟәышра,
амилаҭ анарха! Зегь аауеит ҳара ҳашҟа, ҳазҭахугьы
ҳазҭахымгьы. Зегьы ирыхәлаҳажьлароуп, аха ианбанӡа?
Арахь аӷарра ҳзаҵымҵит. Кекконенгьы уи акәхап
дҟырҟлышуа дзааз, ҳгәырҩа иаго иакәӡам уи.
Уаххьа ҳаналага, А. И. Косыгин днаскьаагон. Амҩан
изулак иасҳәеит Аԥснытәи абнақәа зҭагылоу арыцҳара
атәы, Г. Џьавахишвилигьы даасыцхрааит. А. Н. Косыгин ус иҳәеит: «Ҽааны хымԥада аплан абжак аҟара
иҳаркьаҿуеит». Аха убригь рацәак дацрамлакәа,
инықәырԥшшәоуп ишиҳәаз.
Аухантәарак схәыцуан: изыҟалазеи абас? Ацентртәи
аиҳабыра цқьа изырзымӡрыҩуазеи аҭыԥантәи анапх­
гаҩцәа?
Ауыха Гаграҟа ҳцеит, уа ҳаԥхьеит ҳахҩыкгьы.
92

Август 2
Аҽны жәаҩа рыбжазы Пицундаҟа ҳааит. Асасцәа акатер илҭартәаны Адлерҟа ҳдәықәлеит. Амҩан А. Н. Косыгини Урхо Кекконени рхала аицәажәара рыман. Адлер
ҳнеиаанӡа амшын аҽарцәгьеит. Ҳкатер асқьала изадымгылеит, 40 минуҭ инареиҳаны аҳәыԥыӡыԥра иаҿын.
Ашьҭахь, иааулак ҳаӡхыҵит. Ҳашиашаз Адлертәи аеропорт ахь ҳнеит. Аԥхьа Кекконен дыԥрит, ашьҭахь Косыгин. Џьавахишвилигьы уи дицҭаланы Москваҟа дыԥрит.
Г. Џьавахишвили, акыр шықәса издыруаз, арҭ ахымшк
ҳахьеицыз уаанӡа идсымбалацыз идызбалақәеит. Иҭахуп
аиҳабыра ргәы иахәартә ахымҩаԥгара, ацәажәарақәа
раан, изакәызаалак иҵару зҵаарак ацәыргара иҭахӡам...
Август 4
Москвантәи исзаарышьҭит ажурнал «Советский
воин» № 14, адаҟьа 13 ахьаахуртуа иануп спатреҭ аннотациа аҭаны, уи иаҵагылоуп сажәеинраалақәа ҩба.
Август 7
Ҭамареи сареи Гәылрыԥшь адачаҟны ҳаҟоуп. Иахьа аусурахьтә санаауаз Ш. Инал-Иԥа даазгеит, уахагьы ара дҟалоит, кырҵуан ҳаибамбеижьҭеи, ҳазхарагьы
ҳаицәажәап.
Уи иаҳа инарҭбааны далацәажәеит ҵыԥх Ҭырқәтәыла
даныҟаз иибаз-иаҳаз. Сара сызҵаарақәа рҵыхәа ԥҵәо­
мызт, иара исеиҳәац еиҭасеиҳәон. Абри ҳаҿӡан аухан­
тәарак.
Август 8
Иахьа Иреиҳаӡоу Асовет Апрезидиум аҿы исыдскылеит 27-ҩык Англиантәи иааз аҿар. Урҭ мҩаԥызгоз ҳара
ҳтәқәагьы нарыцуҵар, зынӡа 68-ҩык ыҟан. Ҩ-сааҭк
93

инареиҳаны азҵаара-хҿақәа рыла срыӷӷара иаҿын. Уеизгьы адкылара шьахәны имҩаԥысит ҳәа сыҟоуп.
Август 11
Ашьыжь Апрезидиум аҿы акабинет сныҩналон еиԥш,
Ш. Инал-Иԥа аҭел дысзасит. Уи исеиҳәеит аамҭак ала
сзыргәырӷьашазгьы сылахь еиқәызҵашазгьы. Иҭыҵит
ажурнал «Новый мир» № 6. Аҭыжьырҭа «Алашара»
дахьнеиз уи аԥхьара ишаҿыз ибеит. Ԥсыуа шәҟәыҩҩык
иҩымҭа еицырдыруа ажурнал ианылеит ҳәа аигәырӷьара
аҭыԥаны, урҭ ргәы иалан, еимҵакуа аҵәы аларҵон
аповест «Чанҭа дааит». Еиҳаракгьы урҭ рхы рхызхыз
амҳаџьырра иазҳәоу аҭыԥ акәын. Ари иахьӡузеи? Ари
иахьӡуп: ҳамаџьанара, ҳрыцҳара! Изусҭцәада уи аҩымҭа
згәы иамыхәаз? Иаҳҳәап, нас, уаҳа акгьы иаԥсаӡами «Новый мир» ианырҵаз аповест?
Ишԥазугәышьари, Пушкин иами зны изҳәаз: «Что
поздно Лондону, рано для Москвы».
Убри аҽны Ш. Инал-Иԥа исеиҳәеит асасааирҭа «Абхазиа» аҟны ишаангылаз Ҭырқәтәылантәи иааз ҩыџьа
аԥсуаа, аҩыџьагьы Жьибақәоуп. Ашьҭахь излеилыскааз
ала, арҭ асасцәа Кь. Ачба дрыцны Арасаӡыхьҟа ицеит.
Иахьа асааҭ 12 инархысхьан, скабинет иааҩнаргалеит
ажурнал «Новый мир» №6. Уа иангәышьоуп «Чанта приехал».
Заанаҵ саԥыҩланы исҳәоит, уи аҩымҭа уажәазы аӡәгьы
ирҽхәараны иҟаӡам, иаарҳәны арџьара сазыԥшызар
ауп. Избанда, иахьа уи знылаз ажурнал «Новый мир»
лаԥшықәҵоуп, ҩбагьы, уи аповест иқәнаргылоит иҟәазу
апроблемақәа, иагәылыжжуеит аиаша былгьы.
Акьаброуасцәа,
алитератураҿы
амшгацәа
иақәпапаргьы ҟалоит ари аҩымҭа. Ала шуеит, аԥша иагоит! Идыруп, аиашауаҩы изыҵәахуам!
94

Август 12
Иахьатәи амш сара сзы аҷыдаҵакы змоу мшуп. Асааҭ
11 рзы сдәықәлоит Ҷлоуҟа. Иахьа ҳгәылацәеи ҳуасҭацәеи
еицхырааны идырбгоит сабацәа ркәасқьа. Уи дыргылеит
1900 шықәсазы, ҳабла анаахаҳт иаабаз, зегь ҳаиҵазааӡаз,
жәпаҩыла асасцәа дахьқәа зыҩнатәахьаз — уаҳа уаҩы
ибараны иҟаӡам. Аамҭа гәымбыл уи еиԥш иага ҟанаҵоит.
Август 13
Иахьа Аԥсны аиҳабыра ҳаиԥылеит Александр
Николаи-иԥа Шелепин. Хаҭала иԥылаз ԥшьҩык ҳауп:
В. Кобахьиа, П. Гилашвили, Ш. Шартава, сара. Зны
амаамынқәа иҳарбеит, нас крыфара Мархьаул аресторан
ахь днаагеит. Сара, уи ауаҩ иӡбахә саҳахьан акәымзар, ахаангьы дсымбацызт. Ихысҳәаара сыздыруам, ирыҵоузеи
иаахтны ицәажәарақәа? Ҳара аҭыԥантәи анапхгацәа
ҳагәҭаны мацара акәу, ма абас иаахтны ацәажәара илшоума, иаҳҳәап, аполитбиуро ахьеилатәоу? Амашьына
ҳҭатәаны ҳашцоз ус иҳәеит:
— Я говорю лично свое мнение: Автономные республики должны быть преобразованы в союзные республики. Эта мысль принадлежит В. И. Ленину.
— Все Автономные республики без исключения будут приветствовать эту идею. А что мешает ее проведению? — сиазҵааит сара. Асас ҳамҭак ҿиҭуамызт. Дхәыцуа
дтәан. Нас иаацәыригеит Аԥсны апрель мзазы иҟалаз
ахҭысқәа рыӡбахә.
— Теперь все спокойно? — дҵааит иара, усгьы
нациҵеит: — Ваш ученый (Xә. Бӷажәба иоуп дызҿыз)
встал на путь провокации, когда он писал: «В Абхазии
живут русские, евреи, армяне, грузины и абхазцы».
Ҳара иаҳҳәагәышьозиз, ҳгәы ԥызҵәахьаз акәын.
95

Уажәы Мархьаул аресторан аҿы астол ҳахатәоуп,
краҳфоит, ҵәыцақәакгьы аанаҳкылоит. Нас иара ихала
иаацәыригеит:
— Вот два дня тому назад я прочитал в «Новом мире»
повесть одного вашего писателя, очень понравилась эта
вещь, — иҳәеит уи.
Ҳарҭ, астол иахатәаз аԥшәмацәа, ҳнеиҿаԥшыааиҿаԥшит. Нас В. Кобахьиа асас иеиҳәеит уи аҩымҭа автор сара шсакәыз. Шелепин 20 минуҭ раҟара ирҽхәаны
дахцәажәон «Чанҭа дааит», аҵыхәтәан ус иҳәеит:
— Жаль, что такая хорошая повесть появилась в «Новом мире»!
— А другие журналы не напечатали бы! — сҳәеит сара.
— Почему? — дҵааит асас.
— Другие меня не знают, и я их не знаю! — сагәы­
ламлацәакәа аҭак ҟасҵеит сара.
Ҳамҭак алитература ҳалацәажәон. Асас дазааҭгылеит
«Литературная газета» аҭагылазаашьа, уи аполитика мацара ишаҿу, иара убригь уаҩҵас амҩа ишырзықәымҵо
уҳәа убас иҵегьы.
Сара еилыскааит уи ауаҩ алитература аинтерес шимоу, дагьшаԥхьо.
Агыларахь
ҳаннеи,
ҳасас
аҵәца
аақәихын,
инарҭбааны далацәажәеит СССР ажәларқәа риешьара.
«Уи ауп ҳҳәынҭқарра быцра ақәымкәа шьаҭас иамоу!» —
дцәажәон уи. Ашьҭахь В. Кобахьиа ишҟа ихы наирхан:
— Уара сгәы уахәоит, узхагылоу уҭыԥ уақәнагоит ҳәа
агәаанагара сымоуп, ақәҿиарақәа узыԥшызааит!
Абра данааи ҳасас, ацәажәара дааҟәыҵын, ҳамҭак
дхәыцуа дтәан, усгьы нациҵеит нас:
— Мы почти не занимаемся национальным вопросом.
Этот важнейший участок у нас заброшен. Если дальше
так продолжится наше государство может развалиться! —
96

абас кыраамҭа уи гәаартыла дҳацәажәон. Ашьҭахь Аҟәа
абаӷәазахь ҳхынҳәит. Уа иаҳзыԥшын акатер, ҳасас бзиала
ҳәа наиаҳәаны убри днақәҳартәеит.
Схынҳәны аҩныҟа санаауаз схәыцуан: «Уахьынтә
иаҳзаауа аиҳабыра иреиуоу абас гәаартыла аӡәгьы
дҳацәажәаӡом, ари ас игәы зааиртызеи? Иҟалап аиҳабыра
рыгәҭаны аиқәымшәарақәа аҭыԥ рымазар? Аха ҳара
ҳнапы ианузеи? Иҳазҵаауада?
Август 14
Иахьа акомпозиторцәа Ражден Гәымбеи Михаил
Осокини, дара аҳәара иҟарҵаз ала, сырзаԥхьеит изҩыз
адраматә симфониа. Ргәы иахәазшәа ауп ишызбаз.
Август 16
Амҽыша. Ҳаҟоуп Гәылрыԥшь адачаҿы. Биана Ессенту­
кинтәи дԥырны дааит.
Маҷк илыцлеит. Ҳмаҭацәагьы ара иҟоуп. Иахьа
раԥхьаӡа Гәында амшын дҭазгалеит.
Ариабжьарак инеиужьӡан ԥсшьароуп сызҿу. Исҭахуп
жәеинраалақәак зҩырц, аха, иҟала сеидру, сгәы сыцнеиуам, макьаназы саҟәыҵып! Схәыцрақәа рҽыршоит,
еиҳарак иниаҟьоит Ҷлоу аҩны аргылара сызҿу ашҟа. Ҳаи,
ажәланҵәеит, наҟ сзалганда!
Аԥсҭазаара аган ахь ала ҳахәаԥшуазар, садынҵәалаха
иҟасҵо уи аҩны ахьсыхәо акгьы ыҟаӡам, аха моралла уи
ада схәарҭаӡам! Аҵысҵәҟьагьы ҭыҩрак амоуп. Сыцәазар,
сыԥхыӡқәа Ҷлоу иқәҵуам, сыԥсыр, сызқәаҭыԥ уа иҟалар
ауп, ус анакәха, хаҭалагьы уахь сыҟазар акәӡами, аха
исылшару, ҭаҳмадак, қалақьла зыԥсҭазара еиҿкаау,
ақыҭаҿы анхара-анҵыра?

97

Август 17
Амҽыша. Гәылрыԥшь ҳаҟоуп. Шаанӡа сгылоит, амшын сҭалоит, акгьы саҿӡам, ашәҟәқәа срыԥхьоит. Ашоура бааԥсуп. Зны-зынла аҽ-хыцәгьа еиԥш схәыцрақәа
саамҵадырслоит...
Август 18
Ашәахьа. Аусурахь сныҟәоит, уаҳа акгьы саҿӡам.
Август 19
Аҩаша. Иахьа мшы уадаҩын. Апрезидиум аҟны исыдыскылеит Еилахәу Араб республика амилаҭ еизара
ахантәаҩы иҩызцәеи иареи. Иара дыпрофессоруп, декономиступ, дуаҩы ҟаимаҭушәа збоит. Сааҭки бжаки
инеиҳаны иареи сареи ҳаицәажәон. Нас Мархьаул аресторан аҿы креицаҳфеит. Иара дышԥсылман гәыҭылсазгьы,
ҵәыцақәак ааникылт. Официалла дсыԥхьеит итәылахь,
иауаны иҟалозар, сеигәырӷьаны сцоит уи аҭоурых
тәылахь.
Абри ауаҩгьы ҳгәырҩа даго дмааӡеит, ҳтәылахьынтә
ацхыраара џьара иҭахызар акәхап. Уи заҟаџьара, заҟа
тәыла ирызхарызеи ҳацхыраара?
Август 22
Иахьа исыдскылеит Ҭырқәтәылантәи иаан иҟоу
аԥсуаа ҩыџьа. Аҩыџьагьы Жьибақәоуп. Руаӡәк Ӷәада
ақыҭа диит. Иаб Саид саргьы дыздыруан, 1936 шықәса
рзы Ҭырқәтәылаҟа дцеит иҭаацәа иманы.
Арҭ аҩыџьагьы ԥымкрыда аԥсшәа рҳәоит. Руаӡәк
данцәажәо абазин цәажәашьа ахьицәалашәо ыҟоуп.
Анцәа иџьшьоуп, сыбла иабоит амҳаџьыраа рыхҭылҵ,
сеигәырӷьоит урҭ рхатәы бызшәа рхамышҭыкәа иахьы­
рҳәауа! Дара изларҳәауа ала, Ҭырқәтәыла инхо аԥсуаа
98

зегьы еилоуҵар 200–300 нызқьҩык иреиҵам. Шамахамзар зегьы макьана аԥсшәа рҳәоит. Иҟоуп убас кыҭақәак,
ԥсышәа аҷыдахаз аҭырқәшәа ахьырзымдыруагьы. Урҭ
аҳәара ҟарҵоит аԥсуа нбан шәҟәы рзаҳаԥшаарц. Аҿар даара ихьымӡӷшьаны ирымоуп хатәы бызшәала аԥхьареи
аҩреи ахьырзымдыруа.
Ицо ианалага, иҩагылан, — Ҳахьудукылаз ҳгәы арыӷә­
ӷәеит, ҳаҟара ҳацнаҵоит, аԥсуаа, ара иҟа, уа иҟа, урыгымхааит! — ҳәа снапы сымырхит. — Иаҳзеиҭаҳәозар, иаабаз рацәоуп, егьаҳҳәаргьы асҵәҟьа ибзиан шәыҟоуп ҳәа
ҳаҟамызт, — ицәажәон амҳаџьырқәа рыхҭылҵ.
Ҵыхәаԥҵәара змам аԥсуаа ргәырҩа: дара —
нырцә, ҳара — аарцә. Даргьы хәыҷы-хәыҷла иӡыҭуеит,
ҳаргьы — убас. Ҳазку ашәышықәса иџьбара бааԥсуп.
Ҳабаҿықәнажьлои ари аӡыхәашь-ҭәагәашоу?
Аԥсуаа зегьы ҳаԥсадгьыл ажәҩан аҵаҟа ҳаҟазар,
ианамуӡа ҳахьԥсуа ҳаицыԥсрын!
Август 23
Асабша. Асааҭ 11 рзы Гәылрыԥшьынтәи Ҷлоуҟа
сдәықәлеит. Снарыхәаԥшып аҩны аҟаҵара иаҿу ауасҭа­
цәа. Иацы ахәылԥаз ара адачаҿы лыԥҳацәа лыманы даадгылт Лариса Жадова (К. Симонов иԥҳәыс). Уи гәыкала
исыдылныҳәалеит аповест «Чанта приехал» («Новый
мир»), даԥхьеит. Абас иаԥхьалак исыдырныҳәалоит,
еиҳарак иаԥсыуаам.
Ауасҭацәа хар амамкәа аусура иаҿуп. Егьи асабшазы
аҩны агыдра зынӡа ихаргалар ҟалап.
Саб иашьа Гәыгәа дхәарҭагәышьам. Уажәшьҭак уаҳа
илнамыршар ҟалап. Саҳәшьа Хәыта насыԥдагьы хьҭак
лылалан, дхьиҭҟәиҭуеит. Зегьы сзеилалеит, аҩын ҿыц
аргылара, ауада ҿыцқәа рахь аиасра, амаҭацәа ррыххара,
уажәы урҭ инарыцлеит исзааигәоу ауаа рчымазарагьы.
99

Урҭ зегьы схы иқәыскрын, Аԥсны аиҳабыра ҳусқәа ҽеила
ицозҭгьы, аха иабаҟоу?!
Август 24
Амҽыша. Гәылрыԥшь адачаҿы сыҟоуп, Гәындажәгьы
ара дҳамоуп, лгәабзиара иаҳа-иаҳа еиӷьхо иалагеит.
Сентиабр 7
Иацы ашьыбжьышьҭахь Гәылрыԥшь адачахь ҳаиасит,
Гәындажәгьы дҳацуп. Ландуи лареи уа иааныжьны, сара
Ҷлоуҟа сдәықәлеит. Сааҭк аҟара Ҷлоу сыҟан, ауасҭацәа
фатәматәқәакгьы рызназгеит. Аҩны агыдра харгалахьеит, асмитқәагьы ықәдыргылахьеит. Иахьшәны ихыбны
иалгар ҳәа сгәыӷуеит.
Ариабжьарак, схы амца акызар арцәаха шсымамгьы,
сажәеинраалақәа снарыхәаԥш-аарыхәаԥшит. Ажәеин­
раала анысҳәа, аҵыхәтәаны ҳаазқәылаз аԥсуа поезиаҿы
ԥахьа аԥхьагылара змаз апоетцәа еиҳа-еиҳа рыҽхьаркуа
иалагеит.
Аҳәиҵәҳәа ҳжурнал абӷьыцқәа ирнаҳало иалагеит
ажәеинраалақәа, еиҳараӡак еиха цагәыла ицәаблоуп,
гәы рыҵам, ԥсы рыҵам, шьа рылам, хшыҩ рзаарԥшуам!
Рыцҳарас иҟалаз, ацәгьеи абзиеи реилыргара иашьҭоу
акритикцәа макьана иаҳхьымӡац. Уи рхы иадырхәоит
гәыԥҩык амчра знапаҿы иаазгаз ашәҟәыҩҩцәа. Урҭ
аҩымҭа ахаҭабзиаразы ақәԥара аҭыԥаны, ҽыхарыла акгьы злам аҩымҭақәа ркьыԥхьра, рӡыргара иалагеит.
Ас иандәықәла, ҳлитература арыцҳара иҭагылоит,
апартиа анапхгарахь узеигәыӷуа акгьы ыҟам усгьы.
Сентиабр 8
Гәылрыԥшь адачаҿы сыҟоуп. Маҷк аҟара сыԥсы
ааиҭаскит. Нас снадтәалеит сҩырҭа астол. Сажәеинраала
ҿыцқәа даҽазныкгьы снапы нархызгеит. Апрозахь са100

ниас ашьҭахь, ажәеинраалақәа раԥҵара акыр исцәы­
уадаҩхазшәа збоит. Аха иаԥысҵаз рацәамзаргьы, иаҳа
игәылыршәоуп, иаҳа иҵаулоуп.
Апроза — акамбашьқәа ҵакны, абар уцәмаҭәа, уи иахасоу ацәшьхәа иахоу ацәеиха уцәыҵԥар ҳәа ушәаны
умахәҿақәа ацәмаақәа ирықәырӷәӷәо, адәаӡа ужәра
еимырԥԥо уаннеиуа еиԥшуп. Апоезиацқьа ирымбжьац аҽыццышә қәарқәашьеиуа ианнеиуа, уара иҽыжәу
акәадыррҭа аҽахакра акырӡа иануцәыуадаҩу еиԥшуп.
Сентиабр 19
Иахьа сԥыруеит Ереванҟа. Исыԥхьеит. Ованес
Ҭуманиан диижьҭеи 100 шықәса аҵра иазкны Ереван
иаатуеит СССР ашәҟәыҩҩцәа Реидгыла Апленум.
Сентиабр 20
Ереван сыҟоуп. Абрыжәы ҩынтәуп ари ажәытә қалақь
саҭаауеижьҭеи. Ашьыжь Арарат снагәыдыԥшылеит,
кыраамҭа сыбла сзаҟәгомызт. Арарат шаҳаҭуп, уи акәхоит
зегь реиҳа издыруа Ермантәыла иахнагахьоу агәаҟрақәа!
Ақалақь сналс-ҩалсит. 1940 шықәсазы саныҟази уажәи
узеидкылом, ақалақь азҳаит, аҽеибнаҭеит, иԥшӡахеит.
Асааҭ 10 рзы СССР ашәҟәыҩҩцәа Реидгыла Апленум
аатит. Ажәахә ҟаиҵеит апоет Наровчатов. Абраҵәҟьагьы
иазгәасымҭар сгәы иауам, — ибзиан ҳаззыӡырҩыз
ажәахә. Нас иҟан ақәгыларақәа. Зегь реиҳа сгәы иахәеит
Мариетта Шагиниан лықәгылара.
Агхақәа рганахь алагьы Апленум иаҳнарбаз маҷӡам,
иаҳҳәап: иабаҟоу, мшәа, аурыс шәҟәыҩҩцәа дуқәа: М. Шолохов, А. Твардовски, К. Симонов уҳәа убас егьырҭгьы.
Урҭ залахәымзи абри зегьеидгылоутәи Апленум?
Аурыс ҳәынҭқар иколониалтә политика ианасакьа­
ҳәымҭазгьы В. Бриусови. А. Блоки аерманцәа рпоезиа
101

абеиара гәарҭахьан. Уажәы аурыс шәҟәыҩҩцәа дуқәа
аламырхәкәа Апленум амҩаԥгара рацәак акгьы ҳнаҭом.
Ас ҳандәықәла, аешьара, аиҩызара ауалԥшьа иҳаднаҵо
ҳзынамыгӡар ҳәа сшәоит.
Ереван ҳаиниеит аиҩызцәа: Р. Маргиани, Ҟ. Кулиев, Б. Ахмадулина, Е. Евтушенко, Д. Гранин, О. Гончар,
М. Танк уҳәа даҽа аӡәык-ҩыџьак.
Урҭ сҩызцәеи сареи ҳаидтәалақәеит, ҳазхарагьы
ҳаицәажәеит.
Ермантәыла аҭыԥқәа ҳдырбарц ҳдәықәлеит аделегат­
цәа. Ҳнаргеит О. Ҭуманиан дахьиз ақыҭа аҟынгьы. Уа иаадыртит апоет имузеи. Ажәлар гәык-ԥсыкала рчеиџьыка
рнапы иқәҵаны иаҳԥылеит. Ԥышәа дук змамгьы ибартә
иҟоуп аерманы жәлар рпоет ду ргәы, рыԥсы дшаласоу,
убри аҟнытә О. Ҭуманиан ахаан азы ԥсра-ӡра иқәым!
Ҳазҭааз аҭыԥқәа зегь рахьтә ҩба сара сзы хашҭра
рықәымкәа иаанхоит: Ечмиаӡин — аерман жәлар рыцқьа
ныҳәарҭа, амилаҭ зегьы ахьыҟазаалакгьы еидкыланы
изку амчра дуӡӡа ахьыҵәаху абраҟа ауп.
Ҩба, Севан аӡиа. Ари аерманцәа зқьышықәсала
рыԥсадгьыл иазкарҭәахьаз алаӷырӡ еизрыкәкәаны
ахьтәы саан ду ианҭәаланы иҳаракны иакуп адгьыл. Арарат убри алаӷырӷ-мшын ишанԥшылоз иажәит, ишлеит.
Сентиабр 25
Иҟала сыздыруам, сцәа акы алашәеит, исыӡбеит
Аҟәаҟа схынҳәырц. Ауха иагазундазгьы сызмыцәеит.
Шаанӡа, асааҭ 5 рзы сыԥрит Аҟәаҟа. Ашамҭазшәа сылацәа
нҭааит, ус ԥхыӡк сналанагалеит. Асҭамыр Маан (ҵыԥх
дыԥсгәышьеит, костиум цәышк ишәны даасыдгылахит, — Иухьзеи, Баграт, улахь зеиқәузеи? — ҳәагьы
дсазҵааит. Исҳәара сзымдыруа сышгылаз, иара дныҵаба
дцахит. Ус, дук мырҵыкәа сааԥшит. Исцәымыӷхеит ари
аԥхыӡ, сцәа иалашәеит сышьҭахьҟа бзиарак шыҟамыз...
102

Аҟәа сааит, сыԥхыӡ сгәы ишҭыхоз. Аҩны сҭаацәа зегьы
еибганы срыниеит. Какал скын, Апрезидиум ашҟа усура сцарцы аҽырхиара сшаҿыз, ашә аҿы аҵәҵәа ҟалеит.
Снеин ашә анаасырт, Ҷлоутәи ҳгәыла Қьамал Қацәба ашә
дылагылан, адырдырҳәа сцәа ҩасхыбзааит, издырит бзиарак сеиҳәарц дшымааиз.
— Ачымазаҩ дхәарҭагәышьам! — даацәажәеит Қьамал.
— Иԥсы ҭоума, рыцҳа, макьана? — сҵааит сара.
— Иԥсы ҭоуп, аха уихьымӡар ҟалап! — иҳәан, дындәылҵны дцеит. Иаразнак амҩа сықәлеит, аха сабиашьа
иԥсы сахьымӡеит.
Абас, 1969 шықәса, сентиабрмза 25 асааҭ 11 инархысуан, иԥсҭазаара далҵит 89 шықәса ирҭагылаз сабиашьа Гәыгәа Жьажьа-иԥа. Инарцәымҩа дықәлеит ҳабацәа
рабиԥара иаднакылоз аҵыхәтәантәи ахаҵа.
Иԥсыжра аҿҳәара ԥаҳҵәеит, уи иақәшәеит сентиабр
30. Исыӡбеит уи аҽны аиныхра ҟасымҵарц. Агәылацәа
исыӡбаз иамарымкит, аха дааракгьы ргәы иамыхәеит.
Сентиабр 30
Иахьа сабиашьа анышә даҳҭоит. Анцәа иҟнытә, амш
бзиахеит. Ажәлар жәпаҩын. Аԥсны аиҳабыра уаҩ дагмызт, иҟан Гагрантә, Гәдоуҭантә, Галнтә, Тҟәарчалнтә,
Очамчырантә, зегь реиҳа ижәпаҩын Аҟәантәи иааз
аҵәыуацәа.
Аԥсыжра еиҿкаан ҳабацәа ртәала, аҽы ықәгылан,
аҳәсақәа ауоу рҳәон, аџьабацәа еикәшаны итәан, аҳәсақәа
аҵәыуацәа ирыкәшон.
Аҭаҳмадацәа, иара ус хар змам ауаагьы иаасыдгылан
исарҳәон:
— Абзиара узыҟалааит, дад, шықәса ҩажәа ҵуазар
ҟалап абас аԥсыжра еиҿкаа ҳаламԥшижьҭеи. Аџьар еизаз рызхара еибабеит, ҭынч иахьынӡаҭахыз еидтәаланы
103

еицәажәеит. Урҭ ирбеит ҳабацәа рыԥсыжра ақьабз макьана ишмыӡыц, имыӡыр — ҳара ҳшарҽеиуа.
Аԥсы анышә данарҭа ашьҭахь, аҵәыуацәа иаанхаз
ҳаарыԥхьан, какал дҳаркит.
Октибр 1
Бела Ахмадулина лхаҵеи лареи Аҟәа иааит, сасцәаны
исҭоуп. Изган, Гәылрыԥшь адачаҟны иҩнасҵеит.
Ҳаҩныԥҳәыс
Марусиа
дрыцысҵеит.
Ахмадулина
еиҭалгарц лҭахуп сажәеинраапа ҿыцқәа рцикл.
Бела Ахмадулина башак лакәӡам, уи дпоет дуны
диит, аха ԥсҭазарыла деиқәшәом макьана. Аԥсҭазара
аҟыбаӡыба даиааины илылшарыма лбаҩхатәра ду илнаҭо
алшарақәа раарԥшра?
Уаҵәызны Бела лышҟа снықәлашт.
Октибр 10
Иахьа аҩны сыҟоуп. Еиҭаган салгеит Г. Абашиӡе
иажәеинраала «Очамчыратәи аҭаҳмадацәа», лассы
«Аԥсны Ҟаԥшь» ианылоит, иара мацарагьы акәӡам,
иахьатәи ақырҭуа поетцәақәак рҩымҭақәа нацҵаны. Ус,
ус, хәыҷы-хәыҷла инасыгӡап ихәыцны исымоу ашәҟәы
аиқәыршәара, уи «Ақырҭуа лирика» ахьӡхоит.
Кисловодск саақәҵижьҭеи «Ацынҵәарах» еиқәыхь­
шәашәа ус ишьҭоуп. Ус аламала сзалакьысуам, арахь
хҭацәыхак сымаӡам, шаҟьароуп сызҿӡоу, ма уаҩ зыӡбахә
иҳәаша ак ҟасҵахуандаз!
Октиабр 11
Аҩны сыҟоуп. Исымкьыԥхьыц сажәеинраалақәа
цәырызган, снарыхәаԥш-ҩарыхәаԥшуеит. «Ацынҵәарах»
еиқәыхьшәашәа ишьҭоуп, игәаӷьны сзалакьысуам. Уи
«кьац» ҟаҵаны унаԥырҵыр ауам. Иахьа иаалырҟьаны
104

асасцәа дахьқәа ҳадаҳкылар акәхеит. А. П. Кириленко,
Г. Д. Џьавахишвили, Мазуров рҭаацәа рыманы Аҟәа иааит. Асқьала аҟынтәи аеропорт ахь машьынала иаагеит.
Уантә Баҭымҟа иԥрит. Асааҭ быжьба рыбжазы ихынҳәит
шьҭахьҟа. Абыржәыҵәҟьа аӷба инаҭаны ҳхынҳәит.
Иахьа ҳаҩны аӷьыч дыҩналеит. Скабинет ааимидан,
сшәақьқәа аҩбагьы дәылганы абарҵаҿы иҵәахит. Нас
астол иқәгылаз Иапониатәи атранзистор аақәхны иман
ҳаԥсцәа рахь дцеит. Аҵх асааҭ ԥшьба рыбжазы сааԥшит,
иаразнак игәасҭеит иҟалаз, уи аламҭалаз акәхарын
аӷьычгьы дандәылҵ.
Ацәажәара иаԥсоума уи иӡыз атранзистор азҵаара?
Ашәақьқәа ргашьа дақәымшәазар акәхап, аӷьыч
иахьиҵәахыз аабеит.
Октиабр 12
Иахьа Сигәуеи, Гәыбелаӡеи, сареи «Аԥсны 50 шықәса
ахыҵуеит» асценариа ҳадтәалан. Актәи авариант иҩны
ҳаналга, ишаны жәпаҩык ираҳҭеит. Иаԥхьаз, шамахамзар, зегьы азгәаҭарақәа ҟарҵеит. Урҭ ҳхы иархәаны асценариа ҳарҽеит. Лассы аобком аҿы иҟалоит инарҭбааны
уи алацәажәара. Асценариа знык ишьақәырӷәӷәаны
ианыҟала, иаарццакны афильм аҭыхра иалагоит.
Октиабр 20
Иахьа Аҟәа иҟан аероплан аҿы абрагьцәа иршьыз
астиуардесса Надежда Курченко лыжра. Ажәлар рацәан,
аԥҳәызба қәрахьымӡа аҳаҭыр лықәҵаны анышә дарҭеит.
Маҷк санааҭацә, М. Лашәриа иажәеинраалақәа реизга «Аӡы аҳра» аашьҭысхит. Избан, ус хыс изеиҭазеи?
Аилкаара уадаҩуп. Аӡы есымшагьы аҳра амоуп, иҭабар
иуасҳәозеи акәымзар. Ажәеинраалақәа сгәы иахәоит,
ари аизгаҿы автор ԥхьаҟа шьаҿа ӷәӷәак ҟаиҵеит. Еи105

ҳаракгьы узыргәырӷьаша, ирыцклаԥшуп ицәаҳәақәа
рыртәашьа, иаҳа игәылыршәоуп ибызшәа. Ҵоуп, џьараџьара ахшыҩҵак ӡаӡҭыԥк иаҟароуп, арахь махәҿак
иазышьҭымхуа ажәақәа рықәныхуп. Ажәақәа рсахьаркра, урҭ рыласра, реилырккара, аемоциа азырҵысра,
арифмақәа ахьхьаҳәа рыбжьыргара, ажәакала, апоезиаҿы
зда ԥсыхәа ыҟам Мушьни Лашәриа илиршартә избоит.
Изеигьаҳшьап аринахысгьы ақәҿиарақәа!
Октиабр 24
Ҩаԥхьа Андреи Кириленко сасыс даҳҭан. Иԥҳәыси
иареи ҳаманы Риҵаҟа ҳцеит. Амш бзиан, иԥхарран.
Ауадҳаранӡагьы ҳааӡеит, асас аӡҵәыҵәы агьамагьы иҳарбеит. Риҵа ахықәаҿы акрыфара ҳаман. Асас
ҩынтә-хынтә аҵәцақәа аанкыланы дрыхцәажәеит. Ҳгәы
ԥызҵәахьоу азеиԥш ажәақәа рыда, Аԥсны азыҳәан,
ажәлар иқәынхо рзыҳәа ажәакгьы имҳәеит. Заҟантә
ҳаиԥылахьоузеи, заҟантә
ҳаидтәалахьоузеи, сара
сшышәҟәыҩҩу идыруеит, знымзар-зны аԥсуа литература
игәаламшәац, дазымҵаац. Избан? Ауха асааҭ жәаба рзы,
уаҳа сыламкәа скара-уараха аҩны сааит. Даараӡа уаҩ имч
илызхуа усуп, ҵыхәаԥҵәа змаӡам асасцәа рԥылара, рынаскьагара-рааскьагара. Урҭ зегьы уаҩы ихигаларын, ари
ҳасасдкылара Аԥсназы џьара ишхәарҭахо аадыруазар,
аха макьана сара сыхәҭаахьала, рацәак иаҳзеиӷьу акгьы
збом. Иҟалап, ҳасасцәа реиҳараҩык ҳарзеилымкаауазар?
Октиабр 28
Абыржәыҵәҟьа Қарҭынтәи сԥырны сааит. Ҩымш
ҵуеит уахь сыҟеижьҭеи. Аԥхьа иҳаман Иреиҳаӡоу асовет
Апрезидиум аилатәара. Адырҩаҽны — Қырҭтәылатәи
акомпартиа ацентр Комитет Апленум. Аизарақәа
ҳанрылга, В. Кобахьиеи сареи ҳҿынаҳхан, В. П. Мжаванаӡе
ишҟа ҳнеит. Ҩ-сааҭк инарықәгәыӷуа ҳаицәажәон.
106

Ҳҩыџьагьы — иара далгар сара, сара салгар — иара,
Қырҭтәыла анапхгаҩы иаҳҳәон ҳусураҿы ҳазҭашәаз
ауадаҩрақәа ртәы.
Ноиабр 4
Иахьа С. Ҷанба ихьӡ зху Аҟәатәи аҳәынҭқарратә театр
аҿы иҟан «Ахра ашәа» апремиера. Ариабжьаракгьы уи
акәын хәыцырҭас исымаз. Ишдыру еиԥш, ароман амахәҭа
рацәа змоу, насгьы ажәеинраалала иаԥҵоу ҩымҭоуп,
игәаӷьыуацәан асценахь анагара! Аха арежиссиор Нелли Ешба лыгәра згеит. Лара дхирургуп, реиҳа бзиа избо
сыхшара дыԥҟа ҳәа днага длысҭеит. Арепетициақәа
раан знык аҟара снеит. Иалҵрызеи, ажәла нҵәеит ҳәа,
сынкахәыцуа аҩныҟа сцон. Анцәа иџьшьоуп, аспектакль
ҽеихеит, уаҩ дахәаԥшыртә иҟоуп.
Иазгәасҭоит: атеатр аколлектив зегьы аџьабаа ду рбеит, аха сара сгәы ҭынчым, ароман аҿы ишьҭыху ахадаратә
зҵаарақәа шхаҭәаау еиԥш, асценаҿы изыҟамлеит,
ҟалашьагьы амамызт. Уи аҩымҭа шеибаку ишьҭызхша
акино ауп. Ишԥаҟаҳҵари, акиностудиа ҳара иҳамам.
Л. Касланӡиа дартист дуӡӡоуп, уи дзыԥсахуа иахьа
аӡәгьы дҳамам. Шабаҭ ироль зеиԥшыҟам ала инаигӡоит.
Аҩымҭа санаҿыз, Шабаҭ ихаҿсахьа анаԥысҵозгьы
убасҵәҟьа акәын дшызбоз. Шә. Ԥачалиа, ҳартист
дуӡӡа, дақәшәаны иааирԥшуеит акырӡа иуадаҩу
Ҳаџьараҭ ироль, ҳәара аҭахума, маҷк иԥырхагоуп иқәра
ахьырацәоу. Ишьахәын иаадырԥшуеит: Џьаҭ ироль —
А. Агрба, Мсырхан — Мқәабԥҳа, Ҟәараса — Дбарԥҳа...
Агазеҭқәа, «Правда» налаҵаны, ибзианы иахцәажәеит
ари аспектакль, наҟ-наҟ иҵегьы иахцәажәаран иҟоуп.
Аха сара сгәы ҭынчым! Уи Акьахьбаҷкәын сара ҭынчмҩа
сиҭаран дыҟаӡам сыԥсы ҭанаҵы! Аҩымҭа анаԥысҵоз —
сгәаҟуан, ианеиҭаргозгьы — сгәаҟуан, уажәы асценахь
107

ианиаргозгьы сгәаҟра даҽа гәаҟрак нацлеит. Нас рҵыхәа
анбаԥҵәауеи арҭ сгәаҟрақәа зегьы?
Ноиабр 6
Иахьагьы сахәаԥшуан «Ахра ашәа», артистцәа еиҳагьы
еиӷьны ихәмарит. Ахәаԥшцәа ирылатәан жәпаҩык Ешыраа — Кьахьба иқыҭауаа. Изласарҳәаз ала, ақыҭауаа раагаразы хазы иалырхран иҟоуп автобус дуқәа ҩба-хԥа.
Ноиабр 10
Қарҭҟа иҳаԥхьан ҳаҟан В. Кобахьиеи, П. Гилашвилии,
сареи. Араионтә конференциақәа ааигәахо иалагеит,
араионқәа рҿы иааныжьтәу, иԥсахтәу азҵаара иахәаԥшит
ЦК амаӡаныҟәгаҩцәа еидтәаланы, ҳаргьы ҳадырԥхьалеит.
Гал араион ада, егьирахь Аԥсны араионқәа рҿы иҟаз
анапхгаҩцәа ишыҟаз иаанрыжьит. Галаа дара-дара еизашшуеит, аԥсахрақәа ҟалар алшоит.
Уаҟа ицәырҵит М. Хәарцкиа аобком аҿы
маӡаныҟәгаҩс дахьыҟоу аҟны ихы ақәиҭхара азҵаара.
ЦК амаӡаныҟәгаҩцәа шамахамзар зегьы уи ауаҩ иҭыԥ
аҿы дыҟоуп, иԥсахра иашахом ҳәа азырыԥхьаӡеит. В. Кобахьиеи сареи ҳаицҿакны М. Хәарцкиа дыԥсахтәуп ҳәа
иаҳҳәаз иазымӡырҩит. Иаҵанакуазеи, измааноузеи? Ари
маӡак аҵамкәа иҟам, аха излеилаҳкаарызеи?
Иара убраҟа ицәырҵит аобком аҩбатәи амаӡаныҟәгаҩ
Акаки Ҷаҷуа изҵаарагьы. Ҷаҷуа уи аҭыԥ аанимыжьыр
ҟалом, уи иҭыԥ аҿы дҟаҵатәуп Л. Гәырцкаиа, иахьа Гагра араиком аҿы актәис аус зуа — абас иқәдыргылеит
амаӡаныҟәгаҩцәа. Ҳара ҳақәшаҳаҭымхеит. Ара иҟалеит
аиҿыхара. Ицәгьа-ибзиа, Автономтә Республика анап­
хгаҩцәа ирҳәо уаҳа акгьы алнамдозар, иаԥсоума, нас, аусура? Ҳахгьы аажьоит, ауаагьы аажьоит!
Иагарааны исҳәахьазаргьы, уажәшьҭа смаҵураҿы саагылара акгьы иаԥсам, наҟ саԥырҵроуп.
108

Ноиабр 15
Иахьа Мҷышьҭа акалмаҳааӡарҭаҿы ҳаиԥылеит
ЦК КПСС амаӡаныҟәгаҩ Ф. Д. Кулаков. Уи ара Пицунда ԥсшьара дыҟоуп. Кыраамҭа аԥсыӡ икуан ҳасас. Зны
ҵәгәырла, нас — каҭала. Ус ашьыбжь нхыҵит, снеин,
крыфара сиԥхьеит, иара уаҵәҟьа ихәы хианы игылан. Уи
ихала дыҟамызт, иҭаацәагьы ицын. Гәдоуҭатәи араион
анапхгацәа ишыҟарҵалац еиԥш, астол бзианы идырхиеит. Асас игәы раҳаҭны дтәан, ифон, ижәуан, дыццакуамызт. Аныҳәаҿақәа никылон, ицәажәашьала, Аԥсны
дазҿлымҳауп, аҭагылазаашьагьы идыруашәа дцәажәеит,
иазгәеиҭеит аҵхыраара шаҭахугьы.
Декабр 4
Ариабжьарак ус еиқәыхьшәашәа иқәуп сымшынҵа.
Сгәабзиара ҽеим, аҭаҭын сахацәоит, ари бзиарак аҿы
сышнанамго здыруеит, аха сахалап, сеиҭахалап, ма алҩа
ца иасырбыллап, иццышәстәлап ҭаха сызымҭо сыгәҭыхахәыцрақәа.
Сҽадцаланы аҩра саҿуп «Ацынҵәарах». Хаха
сыргәыдлеит аҵыхәтәантәи ахқәа. Урҭ аламала сна­
паҿы иааиуа ракәӡам, хаҳәырҵәиа сыргәыдланы изгар ауп! Аамҭа ҟадыџь сызхом, сгәы каршәны, схы
каз-казуа ицқьаны астол сзадымтәалеит, есқьынагьы
сықәԥақәсуеит, еиҭасҳәахуеит: «Аҳәаҵәҟьа ҩ-каканк
аҿыҵаӡом».
Аспектакль «Ахра ашәа» ахь ахәаԥшцәа шнеиц инеиуеит макьана. Агазеҭқәагьы ахцәажәоит ирҽхәаны.
Аха иҟоуп џьоукы, ашьаҟәаҟәа згәы иҭажьу, арыцҳақәа,
ашәиккақәа, аҵашьыццәа, урҭ еиԥхеибаҵа иашьҭоуп
«Ахра ашәа» џьара изацрасыр, ҳәынҵәак рзақәҭәар... Урҭ
ажыга дуркыр, уахык ала ҳлитература анышә иарҭоит!
Сыкәшамыкәша игылаз, аиаша иазықәԥоз ауаа маҷхо
иалагеит. Аԥсҭазаараҿы ус ауп ишыҟоу: абаҩхатәра
109

змоу маҷӡоуп, егьырҭ агәырҵҟәылдақәа рацәаҩӡоуп, урҭ
есқьынагьы еиҿагылоуп, еинышәашьа рымаӡам.
Декабр 19
Уаха Қарҭҟа амҩа сықәлоит, уа иҟоуп Иреиҳаӡоу Асовет асессиа. Ихәарҭам сцәалашәара, измааноу сеидру?
Декабр 21, 22
Арҭ амшқәа рзы Қарҭ имҩаԥысит Қырҭтәылатәи ССР
Иреиҳаӡоу асовет асессиа. Уи ианалга, апрезидиум ҳаман,
алгара маҷк шагыз, ЦК ахь В. П. Мжаванаӡе дсыԥхьеит.
Адкыларҭаҟны сыԥшын П. Гилашвили днеиаанӡа, нас
ҳҩыџьагьы ҳидикылт. В. П. Мжаванаӡе ҩ-ажәак, х-ажәак
рыла иҳаиҳәеит: В. Кобахиа уаха амҩа дықәлеит,
шәымцан, шәаагыл, уаҵәы ҳалацәажәаран ҳаҟоуп
Қырҭтәылатәи акомпартиа Аҟәатәи ақалақьтә Комитет
актәи амаӡаныҟәгаҩ В. Кокаиа ихы дақәиҭаҳтәуеит.
Ҳаагылар акәхеит, асасааирҭа аҟны санааи, Архип
Лабахәуа дысзыԥшын, аҩныҟа сигеит.
Уа ҳахьнеиз, иԥшәма ҳхәы ҟаҵаны даҳзыԥшын,
ҳнеидтәалан краҳфеит, краажәит, гәҭыхалагьы ҳаицәа­
жәеит. Иахьа аԥсуаа дҳамам Архип Лабахәуа иеиԥш здырреи зыхшыҩи еиқәшәоу ахаҵа, аха изхәарҭагәышьоузеи,
уи даҳԥырганы ддыргылт, рацәак дҳахәом. Амала,
дахьыҟоу ҳаҭыр иқәуп, хаҭала сара, сзыԥсам инацҵан
ҳаҭыр сықәиҵоит.
Адырҩаҽны асааҭ жәаба рзы, ҳарҭ Аԥсны
анапхгаҩцәа ахҩыкгьы В. П. Мжаванаӡе икабинет аҿы
ҳаиқәшәеит. Дҳацәажәон сааҭк аҟара. В. Кокаиа иҭыԥ
аҟны Џьохтобериӡе дҟашәҵа ҳәа ҳабжьигеит, ҳаргьы
ҳаҿамԥеит.
— Уаҳа ԥсахра ҳгәы иҭам Аԥсны, — иҳәеит актәи
амаӡаныҟәгаҩ, сара сышҟа ихы ааирхан. — Уара умаҵура
110

аҟны ушыҟац уҟоуп, угәыҩбарақәа наҟ иааныжь! — Уаанӡа
санцәажәоз исырдырхьан смаҵура ашьҭаҵара шысҭахыз.
Уажәы арзаҳал ихьӡала иҩны снапы иакын. — Ари арзаҳал
иукугьы наҟ иԥыжәжәа! — дцәажәон Мжаванаӡе.
— Ибзиоуп, нас, уи ԥызыжәжәап, аамҭала сҽааныскылап смаҵураҟны, — сҳәеит сара, — амала, исымҳәар иашам, шәҟәыҩҩык иаҳасаб ала даара ауадаҩра сҭагылоуп,
иахьа иахсырԥаз лассы сшазыхынҳәуа жәдыруаз!
Абра ҳаилгеит. Ахәылбыҽха аҩны ҳаҟан.
Декабр 27
Иахьа шымҽышоугьы, аусураҿы сыҟоуп. Уаҵәы
иҳамоуп Аԥсны АССР Иреиҳаӡоу асовет асессиа. Абас
сшеилахазгьы, ашьыбжьышьҭахь саахан иаасымҵасҵеит
«Ацынҵәарах». Салагеит аҵыхәтәантәи ахы, уи хыс иамоуп «Аҵыхәтәантәи амҩа», аха изхәарҭагәышьоузеи,
схы аԥырча ҭагәоуп, мчымхарыла ауп сшыҩуа. Сҩырҭа
санбадтәалои схы-сгәы еихыкка, сгәаҳәара цҳафыруа,
слахҿыхны?
Иара ус сышгәаҟуа мацара сниасырц слахьынҵа ианызаргьы сеидру?

1970 шықәса
Ианвар 3
Ҽаанбзиала!
Аҭаацәа ҳамацара ҳаԥылеит сынтәатәи Ашықәс
ҿыц. Адырҩаҽынгьы Кь. Чачхалиа ида аӡәгьы ҳаҩныҟа
даадымгылт. Убригь ҳамаџьанара иатәызар акәхап.
Сыцәгьа-сыбзиа, маҵура дук аҿы сгылоуп, схы здыруа сааҟалеижьҭеи исылшо ала ажәлар рымаҵ зуеит,
шәҟәыҩҩы ҳасаблагьы исылшаз ԥыҭчыҭк ыҟоуп, снапала
исааӡоз акадргьы маҷыҩӡам, нас ирыхәҭаӡамзи, ателефон аақәхны, џьым, ушԥаҟоу-ушԥану, иудаҳныҳәалоит
иҩыҵхахаз Ашықәс ҿыц ҳәа, изыхәҭан иҟаз сзасыр!
Ҳабацәа ртәы сыздыруам, аха аҷкәынцәа уи ҳалаӡам.
Иара саргьы саныҷкәыназ убас агәлымыҩра сылазаргьы
ҟаларын! Москвантә, Қарҭынтә, ҳқыҭақәа рахьынтәи
ирацәаӡаны аара иаҿуп адныҳәаларақәа. Измааноу сеидру, имаҷуп Нхыҵ ҳашьцәа рахьынтә иаахьоу.
Ианвар 5
Б. Ахмадулина ҭелла слацәажәон, слазҵааит,
сажәеинраалақәа реиҭагара балгахьоума ҳәа. Рацәак
мырҵыкәа урҭ еиҭаганы амҩа иқәылҵоит ҳәа агәыӷра
сылҭоит.
Ианвар 10
Иахьа Қарҭынтә сааит. Иацуха К. Калаӡе иҩны
сыҟан. Ажәакала иуҳәозар, ачара сзиуит. Ҳазхарагьы
ҳаицәажәеит. Ажәеинраалақәак срыԥхьеит аԥсышәа­ла,
иазыӡырҩуаз амузыка хаа аҵоуп ҳәа сарҳәеит.
Сажәеинраала ҿыцқәа шаны хҩык апоетцәа: К. Калаӡе,
Р. Маргиани, Ш. Нишнианиӡе ирзынсыжьит.
112

Ианвар 14
Иаха ӷәӷәала сгәы сыхьит. Иаразнакгьы ацхыраарагьы
иаԥхьан иааргеит. Иахьа аҳақьымцәа ҭаха сырҭом, аӡә
дцар, даҽаӡә даауеит, ахәшә мыждақәа рыжәра саҿӡоуп.
Ианвар 16
Иахьа А. Гогәуеи Хә. Гагәуеи сбара иҟан. Гагәуа ишәҟәы
урыс бызшәала иҭыҵзаап, «Безмолвие» ахьӡуп, ҳамҭас
исиҭеит. Дареи сареи кыраамҭа ҳаицәажәон.
Знык-ҩынтә исҳәахьеит: А. Гогәуа баҩхатәрала
еиқәшәоу шәҟәыҩҩуп, илшаша рацәоуп. Аус злоу, аԥсҭа­
зара ӡеибафара машәырк изнамур. Лаԥш ихырԥатәым,
ацхыраара иҭалатәуп.
Ианвар 25
Иахьа Шалуа Инал-Иԥа сбара дааит, саргьы сизыԥшын.
Ццакрак ҟамҵакәа кыраамҭа дсацәажәон. Сгәы
ирҿыхеит, исыгымхаша ажәытәтәи сҩыза! Уи иаҟара исзыразу даҽаӡә дсымамзар ҟалап. <...> Сара сеиԥш, иаргьы даргәаҟгәышьоит акыр ишәарҭоу аԥсуа литература
алахьынҵа. Акультура зырҿио ауаа акультура рыламзар,
нас кралҵран иҟоума ҳарҿиаратә ус? Анцәа иҵаныҳәо
Анцәа дхаимҵозар, иныҳәаныԥхьара акыр иаԥсоума? Уи
еижьагаӡами? Ҳара ҳмилаҭ иагу, измырӷьацо иаахтны
макьана иаҳзеибыҳәом, ианҳазҳәогьы сыздыруам!
Н. В. Гоголь «Мертвые души» аниҩы, ишдыру еиԥш,
усҟантәи Урыстәыла ацәа ахихит, аха аурысқәа дрымшьит, дҭаҳкуеит ҳәагьы иаламгеит. М. Лермон­тов «Прощай, немытая Россия…» аниҳәа, икылатәан имеихсит.
Иаагап егьырҭ ашҟәыҩҩцәагьы, иаҳҳәап: Н. Некрасов,
А. Чехов, урҭ зегьы рмилаҭ иамаз агхақәа цәырыргон,
иацәымшәакәа иаахтны ирҳәон, уиала идырӷәӷәон
рыжәлар рынарха, аҿар ирыларҵон апатриотизм.
113

Ҳарҭ аԥсуаа ҳаиаӡаа ҳазго шырацәоугьы, абла аҭаҳәара ҳацәыхароуп.
Абас гәҭыӷьӷьаала кыраамҭа ҳаицәажәон Ш. ИналИԥеи сареи.
Ианвар 28
Сибарц аҩны даадгылт Ақьибеи Хонелиа. Иара
дызманшәалоу инапы ианҵазар, аума зегьы зылшо
уаҩуп. Иахьа иара иахьиқәнагам ауп дахьыҟоу, данцәажәо
уааизыӡырҩыр — дрыцҳаушьап. Ицәажәашьала, иҟалап
Аԥсны дықәҵыр, мап ҳәа иасымҳәеит саргьы. Дцааит!
Дахьыҟазаалакгьы уи ауаа рзы дхәарҭоуп!
Аҳақьымцәа адәныҟа адәылҵра азин сырҭеит.
Сааҭбжак аҟара сныҟәан саахалеит уажәы.
Ианвар 29
Иахьагьы ныҟәара сыҟан. Синоп агаҿа савалан снеиааиуан. Исгәалашәеит абра аԥсаҵла дуқәа еилагылоу
рымҵан исхызгахьаз хҭыск. 1928 шықәса аԥхын уахык абра ҳаԥхьеит сани саб иашьа Гәагәеи, ҳара дҳацын
усҟан Аҟәа арҵаҩратә техникум иҭаз ҳгәыла Кәатат
(Михаил) Сангәлиа. Ҳаауан ҳара Ҷлоунтәи уардынла,
аџьықәреиҭитә ҳаманы. Исгәалашәоит, уи Ииульмзазы
акәын, аԥсшьацәа рацәаҩны иаҭаахьан Аҟәа, ҳуардын
иакәшон, уамашәа ибаны иахәаԥшуан. Џьоукы ҳуардын
иаҵаҳәаз акамбашьқәа рааигәара инеины напыла иркьысуан, ацәкамбашьқәа рыблақәа ҭраа арҭ қьафла аамҭа
зхызгоз ирыхәаԥшуан...
Зықәрахь инеихьаз хаҵаки ԥҳәыски ааскьан, сан иаалыдгылан, лацәажәара иалагеит. Кәатати сареи ҳакәын
аҭырџьманцәа.
— Ҳара хшара дҳамаӡам, быҷкәын дҳаҭ, аҵара
иҳарҵап, дҳааӡап, ҳарҭ Москватәқәоуп, — ицәажәон
хаҵеи-ԥҳәыси.
114

— Изакәызеи ишәҳәо, ҭаацәак иара ида хаҵарԥыс
дҳамаӡам, ҳабла ҭаа ҳазхәаԥшуа абри аӡәк иоуп!.. — Мчыла сылцәыргар ҳәа дшәозшәа, сан днасыхан, лышьҭахьҟа
сналыргылт.
Хаҵеи ԥҳәыси сан дышшәаз еилыркаан, ашьшьыҳәа
дара-дара еицәажәо инаҳаҩсын, амшын ахыҳә шыҟоу
рҿынархеит.
Аҽны анша, Аҟәа абазар ҳналалеит, иаарласны
иаҳҭиит иҳамаз аџьықәреи, нас сан иаалхәеит иҳагыз,
иҳабзаз ԥыҭчыҭк.
Ауха сани сареи уарҭанык аҿы ҳаагылеит, саб иашьеи
Кәатати ауыха асасааирҭа «Анхаҩ иҩны» аҿы иԥхьеит,
шаанӡа игылан, рышьҭахьҟа амҩа иқәлеит.
Ҳахьаагылаз аԥшәма Бақьтор Адлеиба сан длашьа
ааигәаран, ихала уадак дыҩнан. Ахәылбыҽха сани сареи
ҳиман абульвар днықәлеит. Ҳҳынҳәны ҳанаауаз, Нестор
Лакоба иҩны ҳнавалт. Иаразнак машьыналаск ааҭгылеит
аҩны аԥхьа, уа дааҭыҵит иара Нестор ихаҭа: блуз
шкәакәак ишәын, аԥсуа маҟа имӷан, азиацкқәа ишьан,
хылԥа ихаӡамызт. Бақьтори иареи наԥшыхақә аԥсшәа
еибырҳәеит, сани сареи ҳанаагәеиҭа, днаҳаихырхәеит,
нас ицыз ахаҵеи иареи еицәажәо аҩныҟа рҿынархеит.
Уи аҽны раԥхьаӡа акәны сара дызбеит Нестор Лакоба.
Ианвар 30
Ахәылԥаз Кь. Чачхалиа иԥеиҵбы Денис дицны
ҳаҩны иааит. Кьыршьал ҳамҭас исзааигеит Москва урыс
бызшәала иҭыҵыз ишәҟәы, «Спасение» захьӡу. Иаахтны
снаныԥшылт акәымзар, макьана самԥхьац.
Сбара иааиз сысасцәеи сареи кыраамҭа ҳаицәажәон.
Иҩашьаӡом, Денис абаҩхатәра змоу ҷкәыноуп, аха макьана иара изын аԥсҭазаара ргәырӷьагоуп, шәахәа зхым
ажәҩан еиԥш икеикеиуа ауп ишибауа.
115

Ианвар 31
Иахьа иаҳа исызҭынчроуп, сбара иааиз аӡәык-ҩыџьак
алаҳамҵозар. Уажәоуп санхынҳәы, ныҟәара Синоп агаҿа
саван. Сгәабзиара иалшоны иҟалозар, ажәеинраалақәак
исымҩыр рымуа иаасыдыӷәӷәалаӡан иҟоуп.
Февраль 1
Тариел Аршба даадгылт сбара. Данцоз игеит қырҭ
бызшәала томкны иҭыҵыз сҩымҭақәа. «Советская Абхазия» ианиҵоит ашәҟәы иҭыҵыз ала аинформациа.
Аҳақьымцәа макьана азин сырҭом аусура аҭыҵра.
Февраль 11
Аусура сҭыҵит. Ҭелла Б. Ахмадулина слацәажәон.
Ажәа еиҭасылҭахт сажәеинраалақәа еиҭаганы амҩа ишы­
қәылҵо ала.
Санышьҭаз сбара иааиуаз аҩызцәа, сгәы снархьыр ҳәа
ишәаны исарҳәомызт акәымзар, иҟалазаап аинтеллигенциа зегь еилазырцәажәашаз хҭыск. Сажәеинраалаҳәа
рцикл «Алашара» № 12 ианыз џьоукы рхы аарыхнахит. Урҭ
аобком ахь ицаны иашшит, иқәдыргылеит ажурнал «Алашара» ақәхра. Актәи амаӡаныҟәгаҩгьы ииуа изымдыруа
дхьаҳәхьачоит. Ашшцәа зегь реиҳа рхы рхызхыз «Сишь,
харантәи иааҩуеит ашәак» захьӡу ажәеинраала акәзаап.
«Изахьӡузеи ари!» ҳәа рнацәақәа ақәкны иҳәҳәозаарын.
«Еиҭымхаз ҩыџьа — ашәеи сареи!».
Абар ҳрыцҳара, абар ҳмаџьанара!
Февраль 14
Иахьа «Аԥсны Ҟаԥшь» ианылеит сажәеинраала «Аԥсуа
ԥҳәызба дцәажәоит». Иаԥхьалааит урҭ, апессимизм дакит ҳәа ицәажәақәо! Рацәак сгәы иахәо ҩымҭагәышьам
иара, аха иахьа алаҳәақәа сыҟәнакыр ҟалоит.
116

Сара сԥышәа иснарбеит акы:
Аиаша ҭыцҟьааны изҳәо аҩымҭа зегьы илаԥшы­
қәырҵоит, џьоукгьы раҳәақәа ҭӷәыцәаа иашьҭалоит,
аха урҭ акгьы рылшаӡом, аҩымҭа иара атәы ҟанаҵоит,
ииашаҳәаҩны иаанхоит! Ус иҟан ажәытәқәа, ус иҟоуп иахьагьы, ус иҟалоит уаҵәгьы!
Уаҵәы В. Кобахьиа, П. Гилашвили, сара ҳдәықәлоит
Баҭымҟа, иҳаԥхьоит Аҷара аиҳабыра.
Февраль 15
Асааҭ аказы Аҟәа ҳақәҵит. «Волга» еиқәаҵәа цоит
Баҭымҟа ахы рханы. Асааҭ 4 ҟалоны еиԥш, Аҷара аҳәаа
ҳнадгылеит. Ҳнаԥшызар, ҳара ҳахь рҿаархеит Аҷаратәи
аиҳабыра — Алықьсандр Ҭхилаишвили раԥхьа дгылоуп.
Ҳрыман рҿынархан, рацәак хара ҳамцацкәа, ҩнык ахь
ҳаамҩахыргеит. Ари қыҭан, Кобулеҭ араион иатәын.
Егьи, А. Ҭхилаишвили иаҳәшьа лыҩнаҭа акәзаап.
Ҳхәы хианы игылан, иаразнак астол ҳнахатәеит. Астол
уҳәеит ҳәа, ас ихиаз, ас еиҿкааз ааигәа сахамтәац! Амаҵ
уа даҳхагылоуп А. Ҭхилаишвили иԥшәма, уи иаҳагьы
иҳаранакит апату иҳақәырҵоз. Сара усгьы, аамҭала
арыжәтә зыжәуамызт, акы снацҳауан, аныҳәаҿақәа
сырзыӡырҩуан. А. Ҭхилаишвили иакәын аҭамада, рыҽ­
налахалан ԥыҭк ржәит, гәҭыӷьӷьаалагьы еицәажәеит. Заҟа
иуадаҩузеи, уара иумжәуа, дара изыжәуа уанрыдтәалоу!
Аиаша ҳҳәар ами, аԥшәмацәа даараӡа ҳаҭыр
ҳақәырҵеит, арҭ уаҩы иааџьеишьартә ирылшоит асас
идкылара. Уи аганахьалагьы узҿыԥшыша рымоуп, ҵоуп,
аԥсуаа жәытәнатә аахысгьы рысасдкылашьа зегьы
еицгәарҭахьеит.
Уантәи ҳаргеит Аҷаратәи аиҳабыра рдачақәа рахь.
Ауха уа ҳаԥхьеит.
Сара самеижьартә игәасҭеит акы: Аҷаратәи анапх­
гаҩцәа ргәы каршәны аус руеит, рҳәатәы хаиба­ҵоит,
117

ахатәы ԥсҭазараагьы иалхәдам, ақьафгьы рзацзар
ҟалап. Иаразнак игәоуҭоит: урҭ ихьаԥшкәаԥшны аус
руам, ахаԥшьгарагьы ры­гым. Изыхҟьозеи уи? Аҷара иахьа Автономиатә Республикоуп, уи дара ирызхоуп, уи
иацҵан акгьы шырмоуа рдыруеит. Ҳәараҭахума, аҷоуцәа
қырҭқәоуп, аха динла имсылманцәоуп. Уажәы уи уаҩы
ибо иҟам, аҷоу игәаҵаҿы џьара иҭаҵәахуп, аамҭак
иазыԥшызар акәхап.
Ҳара ҳауп агәаҟра иҭагылоу. Заҟа милаҭ ргәы ҟаҳ­
ҵарызеи? Заҟаџьара ҳхырхәарыхеи? Абарҭ инарыцаҳ­ҵар
ҳмаҷра, нас ҭоурыхла иаҳзынхаз ачымазара — аидымгылара, — уиаҟара иуадаҩхом Аԥснытәи анапхгаҩцәа
рҭагылазаашьа акырӡа ишуадаҩу аилкаара.
Февраль 15
Баҭым ҳаҟоуп. Сааԥшит шаанӡа. Сҽеилаҳәаны адәныҟа
сналбааит, амш каххаа еилгоуп, ааԥынра ааскьазшәа
иԥхарроуп, исаҳауеит аԥсаатә рыҷырҷырбжьы.
Ус, дук мырҵыкәа, иаауеит Аҷаратәи аиҳабыра.
Ҳнарԥхьоит шьыжьхьафара. Уа рацәак ҳаидымхалакәа,
ақалақь ахь ҳалбаауеит. Даара исҭахын сара, бзиа избо
ари ажәытә қьалақь сналс-ҩалсырц, еиҳаракгьы абульвар
хазына снықәныҟәарц, аха сҩызцәа сабарыцрыҵри? Машьынала абульвар ҳнықәсуеит, иаҳдырбоит океанариа.
Ҳмашьынақәа ҳнарҭалан, Хулоҟа ҳхы рханы
ҳдәықәлеит, иҳамҩатәны ҳалсуеит аԥсуаа ахьынхо ақыҭа
Ангиса. Исҭаххеит снымҩахыҵырц ԥсыуак иҩныҟа,
еиҳаракгьы еилыскаарц исҭаху — аҿарацәа рхатәы
бызшәа рдыруоу, ирхашҭхьоу? Ԥахьа-ԥахьа санаалоз
ара инхоз аԥсуаа хәыҷгьы-дугьы рхатәы бызшәа рҳәон.
Ҳалсит ақыҭа Каҳабери, уаҟагьы аԥсуаа нхон, уажәыгь
инхагәышьоит.
Ҳнаргеит Баҭымтәи араион ҿыц центрс иазалхыз Хелвачаури. Ахыбра бзиақәа рызгылоуп, Баҭым иазааигәоуп,
118

аҳауа бзиоуп, нас уаҩы уаҳа ииҭаххарызеи? Ҳаныхынҳәы,
ҳнарган, ажәқәа рфермак ҳдырбеит. Нас Ҷорохҟа ҳхы
ҳархеит. Ҳнадгылт зырҽеира иаҿу ацҳа, ҵыԥх аӡиас иагазаарын азбжак.
Ацҳа ҳнықәсын Сарԥиҟа ҳдәықәлеит. Уажәы
ҩынтәуп ари амҩа санысуеижьҭеи. Арантәи иккаӡа
иубоит Ҭырқәтәылатәи ашьхақәа. Урҭ санрыхәаԥшуа
адырдырҳәа сцәа ҩасхыбзаауеит, уа иԥсаҟьаны
иқәыԥсазар акәхап, — алаҳәақәа зхаҟыруаз амҳаџьыраа
рыбаҩҳәа. Сабду иаб Азнаур иԥҳәыси иԥҳацәа аҩыџьеи
Самсун ааигәара џьара иӡхыҵит. Дук мырҵыкәа
аҭакәажәи алыгажәи уаҟа аршра иагеит, аӡӷабцәа
бжьаӡит, сабду иашьеиҵбы Шьаҳан Аԥсныҟа дхынҳәит,
аха ибаҩ ааигеит ауп, рацәак нимҵит, дыԥсит.
Абар Сарԥи, ари лаз қыҭоуп, «ҩ-ҳәынҭқаррак
ирҳәаауп. Аҳәаа еиҟәнашаз аишьцәа зеиҭанеиааиуам,
аӡә дыԥсыр егьи дызҵәыуам, дара ирхарагәышьоузеи,
аҳәаа рыбжьагылазар!
15–20 шьаҿа рнаҩс игылоуп аҭырқәа ҳәаахьшьцәа,
ршәақьқәа кны, иара убасҵәҟьа аракета ԥшра аманы
игылоуп аџьаама. Џьашьатәуп адунеиажә шеибыҭоу!
Ауаатәыҩса адгьыл ианибарӡалом, арахь иара ахаҭа ауп
дара зыхәлабгауа!
Ҳхынҳәны ҳаауеит, саԥхьаҟа џьара хараӡа амшын сахыԥшны избоит Аԥснытәи ашьхақәа рхәанга.
Амҳаџьыр еиҭамҳәақәа Ҭырқәтәыла агаҿа ианыӡхыҵ
ауп ишжьаз анырдыр, ԥыҭҩык хьагәгәа идәықәлеит
рышьҭахьҟа, абратәи ҳмашьынақәа зланеиуа амҩала иаауазар акәхарын, арантәи игәарымҭар ҟаломызт хымԥада,
Аԥснытәи ашьхақәа, ааигәа ҳааит ҳәа ргәы дырӷәӷәозар
акәхарын, арыцҳақәа, иԥсуаз дрылазаргьы, Аԥсныҟа рхы
рханы икаҳауан.
Баҭым акәшамыкәша иахьагьы инхоит урҭ рхылҵ­
шьҭрақәа, макьана аԥсацәоуп, аԥсшәагьы рҳәоит, аха
нас...
119

Ҳхынҳәит Баҭымҟа. Ҳтәоуп Аҳәынҭҳарратә театр
аҿы. Аҷаратәи АССР жәлар рынхамҩа аԥхьагылацәа ирымоуп аслиот. Иара убри азы мацароума Аҟәантәи ҳасуа
ҳзааз? Ажәахә ахцәажәараан абра дықәгылеит аԥсуа
ҭыԥҳак, Басныкиԥа зыжәлаз. Аԥсеиҭакраан сналыдгылан, аԥсышәала лацәажәара сналагеит, аха уаҳа умԥсит,
ажәазаҵәыкгьы лыздыруамызт. Ус ауп аԥсуаа зегьы
ҳарбарц шырҭаху урҭ ақырҭуа милаҭеилыхыҩцәа!
Уи аԥҳәызба убри аҟара лхатә милаҭ дацәыхарахеит,
ԥсышәала сахьлацәажәаз маҷк иԥхалшьозшәагьы збеит.
Лара данықәгылоз урыс бызшәала дықәгылеит.
Схәыцуа сахьтәаз, хара ицахьаз мышқәак сгәалашәеит.
... Ииун , 1937 шықәса, Қырҭтәылан имҩаԥысуан аԥсуа
литература ахәылԥазқәа... Қарҭ, Қәҭешь, Цхинвал, устәи
Баҭым ҳааит. Аделегациа хыс дамоуп ҳмилаҭ шәҟәыҩҩы
ду Самсон Ҷанба. Сара шықәса 20 сырҭагылан. Иҭбааны
имҩаԥысит ара аԥсуа литература ахәылԥаз, аӡырҩцәа
еиҳараҩык аԥсацәан.
Аизара ҳаналга, ҩыџьа абыргцәа С. Ҷанба иааидгылеит, сыԥсымзар, аӡә д-Агрбан. Урҭ С. Ҷанба иаԥхьа
иқәдыргылеит Баҭым аԥсуа школ аартра азҵаара. Урҭ
изларҳәаз ала, Н. Лакоба ибзоурала Баҭым идыргылахьан аԥсуа школ азыҳәа ахыбра. С. Ҷанба изымдыруан
иҟаларымызт ари ашкол аҭоурых, акыр даалакҩакит,
иаахҵәаны изымҳәеит абыргцәа иқәдыргылаз азҵаара
аҭак.
«Ихьзеи, аҭак шԥеизыҟамҵеи?» ҳәа сгәы нханы
С. Ҷанба сихәаԥшуан.
Сара, агаӡа, иабаздыруаз аԥсуа жәлар рҿаԥхьа Бериа еиҵеиҟәаҟәаз ахырзаман шышьҭаз! Уи ибарҭазар
акәхарын С. Ҷанба.
Уиаахыс иниагәгәа ицеит 33 шықәса. Уаҳа ицәырым­
ҵит аԥсуа школ аартра аҭыӡшәа. Иахьа араҟа иҟоу Аԥсны
120

АССР аиҳабыра рҿаԥхьагьы иқәымгылт уи азҵаара,
иқәгыларгьы, сара агәра згоит, иаҳзыӡбомызт уи азҵаара!
Ауха асааҭ 12 инархысхьаны, скарауараха аҩны сааит.
Февраль 25
Қарҭ. Асааҭ 1 азы ҳалгеит Иреиҳаӡоу асовет Апрезидиум аилатәара. Г. Абашиӡе даасыдгылан, аҩныҟа дсыԥ­
хьеит шьыбжьхьафара.
Асааҭ 5 рзы Г. Абашиӡе иҩны ҳтәоуп асасцәа: Мырза
Ибрагимов, Едуард Топчиан, Рачиа Овенесиан, саргьы
убраҟа срылоуп. Аԥшәмацәа рахьтә иҟан: Б. Жӷьенти,
С. Ҷилаиа, И. Нонеишвили. Краҳфоит, ҳаицәажәоит,
ҳастол напхгара азиуеит Б. Жӷьенти. Аиашьара-аиҩызара — абри ауп аныҳәаҿақәа зызкыз.
Сгәы иахәеит ари аиҩызаратә еиқәшәара. Гәҭыӷьӷьала
аицәажәара есымшааирагьы ихәарҭоуп.
Март 1
Иацы В. Кобахьиеи сареи ҳамҭак ҳаицәажәон. Уи
ҩбаҟа-хԥаҟа зҵаара сиҭеит, ус ҟаиҵалоит уи Қарҭ сцан
санаалак. Уахь ихәарҭам џьара ӡәыр акризиҳәазар еиликаарц иҭахуп. Урҭқәа рзы сара сдагәоуп ҳәа аҭак ҟасҵеит
сара. Иара убри аамҭазгьы ицәысымӡеит В. П. Мжаванаӡе
иахь анеира шысҭаху, уи аҵыхәала адырра шисҭахьоу,
иахьа-уаха дсыԥхьап ҳәа сышгәыӷуа.
Уи ашьҭахь иареи сареи ԥыҭрак ҳаицныҟәеит: еимаадеит Аҟәа араион зегьы. Сгәы сыхьуа схынҳәит аҩныҟа.
Изакә дгьылузеи инрыжьыз амҳаџьыр насыԥдақәа,
уажәыгь уаҩы ибоит рқьаԥҭажәқәа, макьана игылоуп
еиҭарҳаз ашәырҵлақәа, џьара-џьара ахьхьаҳәа иаауеит
рӡыхь казказқәа...
Иахьа сҽаанкыланы аҩны сыҟоуп. Саԥхьан салгеит А. Чаковски ироман «Блокада» захьӡу актәи ахәҭа.
121

Далацәажәоит иуадаҩӡоу атема, аха аиаша ҟадыџь
маҷуп, официалтә политика иҽадкылаӡаны ауп дшыҩуа,
аҵарырақәа дырхыкәшоит, иахьырҵаулатәу — хыхь-хыхь
азирхоит, агазеҭ бызшәа ауп еиҳарак иҿаку. Исахьаҩыра
асистема кәадоуп, ус мацара акәхап, уаҳа даҽакала
изыҩуамызт.
Март 7
Иацы жәеинраалақәак еиҭагатәыс И. Смелиаков
изысҭиит. Иара «Кунцово» ахәышәтәырҭаҿы дышьҭоуп,
иԥҳәыс Таниа изласалҳәаз ала, уа хәыҷы-хәыҷы аус иуазаап, иҟалалакгьы, уахь изысҭиит сажәеинраалақәа.
Иахьа Ҷлоуҟа сцоит аиҭаҳатәқәа сыманы. Ҩымшҟа уа
саанхоит.
Бенур Ешыра Мелкомбинат аҟны адиректор ихаҭы­
ԥуаҩыс аус иуеит. Уи иаргьы иҭахым, саргьы исҭахым!
Акгьы ихараӡамкәа дыӡыр ҟалоит!
Март 21
Иахьа сабшоуп, аха ҳара Иреиҳаӡоу асовет Апрезидиум аусзусацәа аусура ҳаҿуп. Асааҭ 3 аныҟала ҳцеит
аобком ахь. Уи ажәытә коммунистцәа еизаны иҟан. В.
Кобахьиа иааиртит В. И. Ленин диижьҭеи 100 шықәса
аҵра амҩаԥгара иазку акомиссиа реилатәара. Иааркьаҿркьаҿны ицәажәеит: В. Кокаиа (Аҟәа), Шь. Шьакаиа
(Тҟәарчал), Езыгәбаиа (Гал), ицәажәеит, иара убас, аӡәыҩыџьак ажәытә коммунистцәагьы.
Аха иҳәатәуп, ицәажәаз зегьы адәныҟа аҿраԥшраз
ирҳәон, акәымзар иҿыцыз, иҵаулаз ҵакык узрыдбаломызт. Абарҭ ҳазҿқәоу Ленин ибазшәа дыҟазар, акакеиҳәа
дҳаҵаҟьар ҟаларын.

122

Март 21
Амҽыша. Иахак сгәы сыхьуан, иахьагьы сҽеим,
аха усгьы «Ацынҵәарах» садтәалоуп. Уаанӡа Шәарах
Кәаӡба — анаука усзуҩын, — амшынҵа зҭынхаз, 1937
шықәса еиқәаҵәа дагеит ҳәа акәын ишсымаз, уажәы
уи саҟәыҵит, уажәы Шә. Кәаӡба иаҳхысыз аибашьра ду иалахәыз аӡә иакәны даасырԥшуеит. Анемеццәа
дрытҟәеит, Италиа дахьнаргаз, дыбналан аҭыԥантәи
апартизанцәа дрылалеит. Убра дшеибашьуаз дҭахеит.
Ус зыҟасҵазеи, иашьашәалаз маҭәар сымазма? Акы,
сара схаҭа ҵыԥх Ита­лиа сыҟан, ҩба, ааигәа аицәажәара
ҳаман Ешыратәи Апалбеи сареи. Уи 75 шықәса ихыҵуеит.
Аибашьра ду далахәын, анемеццәа дытҟәаны Италиа
дыргеит. Уа шықәсыки бжаки апартизанцәа дрылан.
Март 26
Иахьа Қарҭынтәи сааит. Апрезидиум аҟны акабинет санааҩнала, амаӡаныҟәгаҩ Ирина агәырӷьаҿҳәаша
(ҩасԥылгалеит. Б. Ахмадулина иаалҭиит сажәеинраала­
қәа еиҭаганы. Срыԥхьеит аиҭагамҭақәа, инеидкыланы
сгәы иахәеит. Аҩымҭа аԥсы иахоу ахымхкәа еиҭалгарц
даҿуп. Џьара-џьара лцәаҳәақәа реилкаара уадаҩуп, аха
зегь акоуп, апоезиа цәа ахьыкәкәоит.
Март 27
Иахьа Қырҭтәылатәи ССР Аминистрцәа рсовет
ахантәаҩы Гиви Џьавахишвили ҭелла дсацәажәон. Уи
иҭабуп ҳәа ахиҳәааит қырҭ бызшәала томкны сҩымҭақәа
иҭыҵыз ахьизынасҭииз.
— Иацуха снатәан, абжеиҳара саԥхьеит! — иҳәеит уи, —
иуцәызӡом, аҩыза, уаԥҵамҭақәа сгәы иахәеит, аринахысгьы иузыԥшызааит ақәҿиарақәа!
Абас ҳаҭырла исацәажәаз саргьы иҭабуп ҳәа иасҳәеит.
123

Апрель 1
Арҭ ахымшк сышьҭоуп, иахьа аарла сҩыҵыгәгәеит,
авирус грипп ахаԥыцқәа сыларԥан сакын, уажәшьҭа
сацәцазар ҳәа сыҟоуп.
Агазеҭ «Заря Востока» амза 31 рзы иҭыҵыз аномер
аҟны иануп сажәеинраала «Аԥхын» захьӡу. Иара убри
адаҟьаҿы икьыԥхьуп аешьаратә поетцәа — ақырҭцәа,
аерманцәа, азербаиџьанцәа ражәеинраалақәа.
Иахьа иҩны салгеит И. Папасқьыр ироман «Аԥҳәыс
лыпату» иазкны статиа маҷк. Уи анылоит Қарҭ иҭыҵуа
«Литературная Грузия». Уи аредакциа ҩынтә-хынтә
исыҳәеит, исымҩыр схахә ылсхуашәа иҟалоит акәымзар,
уи аҩымҭа ахцәажәара сҽалазгаларц сҭахымызт.
Апрель 26
Абар иахьа 26 мшы ҵуеит сымшынҵа салам­
кьысиижьҭеи. Уи саҟәызгаз аусқәа рацәахеит. Ҳтәылаҿы
инарҭбааны, гәышьҭыхрала, егьырҭ аҳәынҭқаррақәа
рахьтә жәпаҩык изыхәҭаз адгаланы имҩаԥыргеит В. И.
Ленин ишәышықәсхыҵра. Амза 15 рзы Аҟәагьы имҩаԥган
уи аиубилеитә хәылԥазы. Агәырӷьаратә еилатәара аазыртыз сара соуп, иааидкыланы уахәаԥшуазар, аконцертгьы
налаҵаны, хар амамкәа имҩаԥысит.
Аухаҵәҟьа Қарҭҟа амҩа ҳақәлеит. Адырхаҽны уаҟагьы
инарҭбааны имҩаԥыргеит В. И. Ленин ишәышықәсхыҵра.
Апрель 17 рзы сара Москваҟа сыԥрит. Амш каххаа еилган, Кавказ шьхақәа еилыҿҿа еилаарцыруан.
Уршәы­ҳәымҩа (Ельбрус) ҳаҩсит, баша иахьыӡӡам Кав­каз
шьхақәа раҳ!
Аҽныҵәҟьа СССР Ашәҟәыҩҩцәа Реидгылахь снеит. Аҳәаанырцәтә комиссиаҿы еилыскааит Венгриаҟа
ианцатәыз. Уи ҟалоит маи мза 4 рзы. Венгриаҟа
амҩа иқәырҵарц уаҟа иаансыжьит «Ахра ашәа»,
ажәеинраалақәакгьы нацҵаны.
124

Ахәылԥаз ЦДЛ аҟны машәыршәа дсықәшәеит Римма Казакова, крыфара ҳахьнеиз дҳақәшәеит К. Симоновгьы. Риммеи сареи такәаамҭа ҳаицәажәон. Иаахтны
илыдсҵеит Иуа Коӷониа иҩымҭақәа реиҭагара лырццакырц. Ажәа сылҭеит маи мза нҵәаанӡа аиҭагара далгарц.
Апрель 19
Иахьа А. Твардовски идачахь амҩа сықәлеит. Иӡӷаби
имаҳәи рмашьынала ауп сызлацо. Апоет имаҭа хәыҷы
амышәкәан дылаҳәаны амашьына ашьҭахьтәи атәарҭа
дықәыршәын, ахәыҷы дҭахәхәа дыцәан, адунеи иара
изыҳәа иԥхыӡхаан.
Аԥшәмацәа сеигәырӷьаны исԥылеит. Александр
Трифон-иԥа ихы-игәы дақәгәырӷьо, ихы инапаҟны иааганы сахьиниаз, акырӡа сеигәырӷьеит. Убри аҟнытә,
иара иҭагылазаашьа еилыскаарц шысҭахызгьы, иаахтны азҵаарақәа иҭара сзымгәаӷьит. Аха уи иара еиликааит, инарҭбааны исеиҳәеит «Новый мир» ахьынтәи
иқәҵра шыҟалаз. Сара исаҳаз даараӡа исшәеит, искапанит. Твардовски иқәнагоз ҟаҵаны аредакциа даԥырҵит — абра сазкылсит аҵыхәтәан. Аха уажәшьҭа
изыҟалом зегь бзиа еицырбаз апрогрессивтә журнал «Новый мир». Уи зырцҳафырыз, агәымшәа зызҭаз апоет ду
иакәын. Уи даԥырҵит ажурнал, уажәшьҭа ачиновникцәа
ирымпыҵахозар акәхап!
Ауха Александр Трифон-иԥа саԥхьа иаақәиҵеит ара
ирымкьыԥхьыз ипоема аоттиск. Апоема уанӡагьы издыруан, сеиҭаԥхьеит. Ииашаҵәҟьан, ари аҩымҭа афрангь
аҳәа еиԥш ицҳафыруеит. Уи кьыԥхьзар акәын ҳтәылаҿы,
уи хәарҭамзар цәгьарак ахылҵран иҟаӡам.
Уи ашьҭахь исзааигеит, папкак иазымкуа, еиҵарпапа,
асаламқәа. Урҭ А. Твардовски «Новый мир» аредакциа
аҟынтәи иқәҵра иахҳәааны, Европеи Аме­рикеи акьыԥхь
125

ианылақәаз ракәын. Ҳара ҳтәылаҿы уи ахҭыс ицәырган
аӡәгьы дахымцәажәеит. Аҳәаанырцә атәыла бгеит. Иаадыруеит урҭ аҳәаанырцәаа иҟалақәо аҵәы ахаҵара шырдыруа, аха ҳара ҳҟны зынӡак акымзаракы ҟамлаӡазшәа,
ҳҿы аӡы ҭаҭәаны ҳтәара — уаҩы иԥхаишьартә иҟоуп.
А. Твардовскии сареи ҳшеицәажәоз ҳхы еибаршын,
К. Симонов иахьгьы сзыдымгылакәа Москваҟа схынҳәит.
Ҩымш Кремль Апрезидиум ахан аҿы аилатәара
мҩаԥысит. Уиаҟара инарҭбааны ҳара ҳтәылаҿы ныҳәак
мҩаԥыргахьеит ҳәа сыҟам.
Зегь бзиахон, иаҳҳәои иаауеи еиқәшәо иҟазар!
Апрель 17 рзы агазеҭ «Правда» ианын: «13.00 — Б. Шинкуба «Песня о скале» — радиокомпозиция по поэме Народного поэта Абхазии». Иарбоу аамҭаз сара ажәҩан салан —
Қарҭынтәи Москваҟа саауан, — акгьы смаҳаӡеит. Аԥсынгьы
иара убас ауп, имаҷыҩӡоуп уи арадиокомпозициа заҳаз.
Ицәгьамызт еиҭадәықәҵазар!
Б. Ахмадулина еиҭалгаз сажәеинраалақәа зегьы ргәы
иахәоит. «Дружба народов» ирҭахуп дара ианырҵарц,
аха сара «Новый мир» ианылар сҭахын, Б. Ахмадулина
илызҭазгьы дара ракәын, аха иабаҟоу, уа дыҟаӡам А. Твардовски!
Маи 16
Иахьа 15 мшы ҵуеит Аԥсны сыҟамижьҭеи, иацы ауп
санхынҳәы. Сыҟан Венгриа, салахәын Европазегьтәи
апоезиа амш. Ибзиан иҟасҵеит уахь ацара мап
ахьацәысымкыз. Уи араҟа уаҳа салацәажәом. Избанда, уа сахьынӡаҟаз атәы мшынҵа ҳасабла иҩуп, хазы
икьыԥхьзар еиӷьуп.
Будапештнтәи Москва санааи, 3–4-ҟа мшы сыԥсы
сшьеит. Аредакциақәа рахьгьы снықәла-аақәлеит. Б. Ахмадулина еиҭалгаз сажәеинраалақәа назгеит «Литературная
126

газета» аредакциахь. Аредактор хада А. Б. Чаковски игәы
иахәеит, ииульмзазы уеизгьы-уеизгьы иаҳкьыԥхьуеит ҳәа
сеиҳәеит.
Иацы сара сызлааз асамолиот ала, Кь. Чачхалиа
дычмазаҩ гәаҟны Москваҟа дыргеит. Уа, Анцәа ду шьарда
зымчу, хәарҭа иҭ, ҳақла жәлар ирзыҟоу, жәлар рашәаҳәаҩ!
Аҩны зегь еибгагәышьоуп, Гәындажә еимҳәак лыхьын, Ҷлоунтәи дааргеит, ашоура лымоуп. Санылба,
«Дида, уаама!» ҳәа лыблақәа лхаччеит.
Иахьа аҩны сыҟоуп, гәылагьы-злагьы аӡәгьы дсымбац. Ажәабжь ҿыцс Аԥсны иҟоугьы сыздыруам. Аха
гәынхәҵысҭала сцәа иалашәоит аибарххарақәа шыҟоу,
еиҳарак аобком анапхгараҿы.
Маи 23
Иаци иахьеи хҩаха сымаӡам, саҿуп «Ацынҵәарах»,
еиҳа-еиҳа сагәыланахалоит. Иаацәырҵуа апроблемақәа
рыкәшамыкәша схәыцырҭақәа рацәахеит. Игәкажь­
гахарыма, ажәла нҵәеит, ари аҩымҭа? Аха иурмариар
ҟалома жәлары рынҵәара!
Иацы Гәындажә ахәшәтәырҭа дҭаагеит, илыгуп,
лнервқәа хаххала, акгьы лзычҳауам, уажәшьҭа аҩны
дҳамагәышьоуп, анапы лыгҳажьрым!
Ҷлоуҟа деиҭацеит ашәҩы, имаҭәахәқәа иманы.
Амаҷ аҟны санааи, сгәы кыдгылаӡазар акәхап, акгьы
сзычҳауам. Иҟасҵалакгьы, Ииун мза 20 ирхымгакәа салгароуп амаҷсаҷ иаанханы иҟоу.
Аҩны аргылара салагеижьҭеи шықәсык ҵраны иҟоуп
амза 10 рзы.
Бенур макьана маҵурада дыҟоуп. Ана, ара идыргалоит, аха ҳаргьы иаҳҭахым, иаргьы иҭахым. Ӷьычроуп иҟоу
иахьабалак, ԥышәа змам аҷкәын дырҟьашьыр ҟалоит.
Сабацәагьы саргьы амаӡарах ҳаднамгалац, хатә
џьабаала зхы ныҟәызго уаауп. Ус дҟалар ауп сыхҭылҵгьы.
127

Маи 27
Иацы Қарҭ сыҟан, иаха ахәылԥаз сԥырны сааит. Иацуха ацирк ашьҭахь иҟоу аресторан ахь срыԥхьеит Р. Маргиании Ш. Нишнианиӡеи. Ҳазхара ҳаицәажәеит. Р. Маргиани ицәажәашьа злаҟаз ала, акы игәы иалазар ҟалап, аха
уи закәу здырхуада?
Маи 28
Ариабжьарак аинтеллигенциа рыҩнуҵҟа ажәабжьс
иҟоу В. Аҵнариа истатиа ауп, уи зызку И. Ҭарба
иажәеинраалақәа реизга «Ацҳа» захьӡиҵаз ауп.
Астатиа аобективра агым, сара сгәы иахәеит.
Маи 29
Ҷлоу сыҟан, напыла аус зуан, уи иахҟьозар акәхап,
иахьа сыбаҩқәа ԥыҵәҵәоит. Маҷӡак ауп иаанхаз аҩны
ҿыц аргылара иалгарц. Ииун 10 рзы иҵуеит шықәсык
аргылара салагеижьҭеи, уи ашықәс аҽны сзалымгаргьы,
рацәак аанхом! Сгәы ԥнаҵәеит аргылара аҟыбаӡыба!
Заҟа исҭахузеи сыҩн ҿыц аҿы сусурҭа ауадаҿы снатәаны
аҩра сналагар! Анеиааи рацәаҩхашт, урҭ ҭаха сырымҭар
ҳәа сшәоит, аха ишԥаҟауҵари, уи адагьы уаҩ дхәарҭам.
Исҭахуп, сыԥсы ҭанаҵы, абри аҩны актәи аетаж
аҟны иасҭаз азал аҿы, зны-зынла акәзаргьы, сымшира
саԥылаларц, сҩызцәа хымкыхқәа адгаланы!
Кь. Чачхалиа, еиҭамҳәа, Москвантәи дааргеит, хәарҭа
имоугәышьеит, аԥсра даҿуп. Дзакә хаҵоузеи ҳажәлар
ирцәыӡуа! Дзакә шәаҳәаҩузеи Аԥсынтәыла иаԥхаз!
Аԥсцәаҳа ианаџьалбеит, аԥсуаа дааҳацрыҵрауазеи
уажәшьҭа! Ақәыџьма Бе­риа ицәынхаз иара даарыдгылеит ичаала кны! Михаил Лакрба, Михаил Ҭраԥшь, уажәы
Кьыршьал Чачхалиа! Уаанӡа — И. Коӷониа, А. Лашәриа...
Иацы ачымазаҩ дахьгәаҟуаз, — Баграт дысзаажәга,
уара! — ҳәа дааӷаҵәыӷьаҵәызаап, рыцҳа!
Иԥсы сахьӡозар, уажәыҵәҟьа амҩа сықәлоит!
128

Ииун 4
Иахьа ашамҭаз, асааҭ 4 инархысуан иԥсҭазара далҵит
Кьыршьал Чачхалиа. Дыԥсит здаҟамыз аԥсуа поет, гәыкԥсыкала зыжәлар ирзыҟаз, шәара ззымдыруаз ахаҵа!
Уи аԥсуа литератураҟны иааникылахьаз аҭыԥ, даара
такәаамҭагьы иаанхоит ибжьышшаны, иҟалап зынӡак ус
иаанхазаргьы!
Сгәы иасит сҩыза дахьсцәыӡыз, исылымшакәа аиарҭа
сылахеит. Изулакгьы сгылан сцеит аԥсрахьы, кыраамҭа
акәыба сахагылан, лаӷырӡыла дысҵәыуон сҩыза.
Ижра еимакхеит, насыԥда, уи сҽаласмырхәыр амуит. Ашьҭахь, зегь еиқәшаҳаҭны, изқәаҭыԥ ҟалоит ҳәа
ирыӡбеит Аҟәатәи ашьха апантеон аҿы. Аԥсыжра ҟалоит
маи мза 9 рзы.
Ииун 6
Ариабжьарак аусураҿы цәгьаӡа сшеилахазгьы, исырхиеит:
1) Қырҭтәыла Иреиҳаӡоу асовет асессиаҿы сықә­
гылара.
2) А. Твардовски 60 шықәса ихыҵуеит амза 21 азы,
исырхиеит апоет изысышьҭыша адныҳәалара. Исҭахуп
уи имшиира аҽнынӡа сысалам иоуртә еиԥш исзыҟаҵар.
Ииун 10
Иацы Қарҭынтәи схынҳәит. Уа асессиаҿы сықәгылеит.
Гәыкала исҭахуп, сагьазааԥсоит Аԥсны абна аиқәырхара!
Макьана абна илоуп ачауқьцәа, дагьызмаха аимҵәара
иаҿуп.
Схала асасааирҭаҿы сшыҟаз Дамиан Гогохьиа дааит, ҳнеидтәалан, ҵәыцақәакгьы аажәит, гәҭыхалагьы
ҳаицәажәеит. Мап, уи ауаҩ Аԥсны қәнамгала иазныҟәо
дибар, акымзарак акы мҳәакәа диаҩсып ҳәа сыҟам!
129

Ииун 12
Иахьа Ҭамареи сареи Гьаргь Ӡиӡариа иҩны ҳаҟан,
уахь имҩахыҵит Ш. Инал-Иԥа иԥҳәысгьы иаргьы.
Ҳарҭ уахь имҩахыҵыз аиҩызцәа гәыкала аԥшәма
идаҳныҳәалеит иҷкәын еиҳабы иԥҳәысаагара. Ҳхәы дырхиан, ҳнеидтәалан креицаҳфеит, ҳамҭакгьы ҳаицәажәон.
Гьаргь Алықьса-иԥа иаҳирбеит ӷәӷәала аџьабаа здибалахьаз иҭоурых усумҭа — амҳаџьырра мацара иазку —
еиқәырчаҟәа астол иахьықәжьыз убар — иааџьоушьарын.
Иашала ҳцәажәап, уама зегь илшеит ари ахаҵа! Заҟа архив маҭәар наирҳәызеи, заҟа ааирҳәызеи? Саԥхьандаз
ҳәа сыҟоуп ари зда уԥыхьамшо аусумҭа!
Саргьы хара саҵагылам аҭоурых тема, аха макьана
сааԥшып, амҩа шылнахуа аабап «Ацынҵәарах»!
Иахьа Бақәантәи иааит анаԥхьаратә телеграмма: «19
июня отмечается 60-летие народного поэта Азербайджана Расула Рзы. Лично прошу принять учас­тие. Мирза
Ибрагимов».
Уаанӡа сара исоухьан иара Рза ихаҭа иҟнытәи
анаԥхьара. Сусқәа абас еилаханы иҟамызҭгьы, хымԥада
амҩа сықәлон Бақәаҟа. Избан акәзар, аиубилиар ихаҭеи
сареи ҳаибадыруеит, апату ҳабжьоуп, поет ҳасаблагьы
дышхәыдам здыруеит. Анаҩс уи ареспублика сналаԥшаалаԥшыргьы цәгьа избом. Аха сабацахуеи, Қарҭ иаатуеит Қырҭтәылатәи Иреиҳаӡоу асовет асессиа, уа ақәгылара
сыдуп.
Ҳабнақәа рыхшьаара усгьы иаҟәымҵит, аизараҿы,
ишымгәыӷӡо, уамак рыласыжьыр ҳәа сшәоит.
Ииун 20
Иахьа Костиа Ҷолокәуа дааит имагнитофон иманы. Имаҷымкәа ажәеинраалақәа срыԥхьеит, иара убас
«Ахра ашәа» аҟнытә «Ашәаашәа ариуеит» захьӡу ахгьы
саԥхьеит. Иара иҭырҷҷааны иҭеиҩит.
130

Ииун 28
Сыԥшәма Ҭамара маҷк лгәы бзиам,лнервқәа кәадахеит.
Илхылгахьоузеи, анаџьалбеит! Реиқәыԥхьаӡараҵәҟьагьы
ус имариам. Хаҵа данца, мызкы ааҵаанӡа аибашьра
иалагеит. Уа инҵәеит ларгьы саргьы аспирантураҿы
ҳҵара. Ҩымз ааҵуаны, адауаԥшь еиԥш игылаз, аҭаацәа
зегь ргәыӷырҭа лашьа еиҳабы Грышьа иаалырҟьаны
дыԥсит, лашьа агәыбжьанытә арра дцеит, уаанӡа 1937
шықәсаеиқәаҵәа далаӡхьан лашьцәа зегь реиҵбы. Аибашьра цоит, шықәсыбжак ааҵуаны лаб дыԥсит, даҽа
шықәсык ниасаанӡа лан лдунеи лыԥсахит, уи ашьҭахь
хымз ааҵуаны, лаб иашьа иԥҳа адәыӷба лҽаҵалыжьит.
Даҽа шықәсык ниасуан, ани зҽызшьыз аԥҳәызба лашьа Николаи разҟыда дыԥсит. Анаџьалбеит, 4 шықәса
рыҩнуҵҟала заҟа кәыба дәылыргазеи Маршьан Кәаҵиа
иҩны!
Ишԥамҩаԥысуаз Ҭамара лхатә ԥсҭазара? Уаҟагьы
аџьабаа, агәаҟра! 1942–1943 шықәсқәа рзы аԥҳаи аԥеи
ҳахшеит. Лара лысабицәа лыманы Ҷлоу сани саби рҿы
дыҟоуп, ахәыҷқәа лааӡоит, арахь ақыҭа школ аҿы рҵа­
ҩыс­гьы аус луеит. 3 км — уахь, 3 км — арахь, аҳәынҵәа
еимгәҳәо. Сара Қарҭҟа схынҳәит, аспирантураҿы сҵара
насыгӡоит.
Игылеит 1945 шықәса. Адиссертациа хьчаны схынҳәит
аҩныҟа. Иауазар, схәыҷқәеи сареи ҳаԥсҭазара ашьапы
сызкуазар ҳәа ауп сгәы иҭоу!
Маи мза 9, аибашьра ианалгаз аҽны Ҷлоунтәи
сҭаацәа сыманы сдәықәлеит Аҟәаҟа. 12 метра иҟаз ауада ҳаҩнамлар, уаҳа царҭа ҳмоуит схәыҷқәеи сареи. Уа
ҳаҩнахоит 8 шықәса инарықәгәыӷуа. Ауада изакәызаалак
ман­шәа­ларак амамызт. Ҭаацәак ирыҵабо аӡы ҵаҟантә
3-тәи аетаж ахь ахагалара, уантәи аҿыӡәӡәаха ҵаҟа албаагара — абри даҿӡан Ҭамара.
131

Сҭаацәеи сареи абри еиԥш ауадаҩра ҳазҭагылазгьы
сыннамкылт. Абласаркьа имаҵаԥцәа иаархаӡан иаҿын
рус еиқәаҵәақәа рымҩаԥгара: иадыркит аԥсуа школқәа,
иадыркит аԥсуа Арҵаҩратә техникум, Арҵаҩратә институт аҟны аԥсуа бызшәеи аԥсуа литературеи маҭәар
ҳасабла дырҵара иаҟәырхит, Аԥсны ашәҟәыҩҩцәа Реидгыла аӡә ибла ҭнахит, «Аидгыла» аҭыԥан «Аҟәша»
ҟарҵеит. Атопонимакаҿы ирацәахо иалагеит аԥсуа
хьыӡқәа рҭыԥан ақырҭуа хьыӡқәа. Ажәакала, аӡыхәашь
хыҵны ирыҵалт аԥсуаа.
Ари сзымчҳаит сара. Хҩык анаукатә усзуҩцәа: Гь. Ӡиӡариа, К. Шьаҟрыл, сара ҳнапы аҵаҳҩит арзаҳал. Уи сыманы Москваҟа сцоит ашшра.
Аха ҳашшыбӷьыц акгьы алымҵит, ҳаззашшыз рахь
идырхынҳәит. Ҳара гәыбӷан ӷәӷәа ҳарҭеит. Сыԥшәма
илықәмыӷәӷәар ҟалозма сызҭашәаз, 7 шықәса есыуаха
сымаҭәа лырхион, сҭаркырц ианааилак иаашьҭысхшаз.
Абласаркьа ихәҭаз данақәшәа, аԥсуа культура аусхкқәа
зегьы шьақәыргылатәхеит, сара сымч зегь уахь исмырхар
ҟамлеит. Ҭамара илыдхалт ҵыхәаԥҵәа змам аҩнусқәеи
ахәыҷқәа рааӡареи.
Ирацәоуп, ирацәаӡоуп уи аԥҳәыс лџьабаақәа, абарҭ зегьы лзеиқәылазар акәхап, иахьа дычмазаҩны дышьҭоуп,
аха аҳақьымцәа еицҿакны изларҳәо ала, лассы лшьара
дықәларан дыҟоуп.
Ҳамҭак санымцалак, ахәыҷы иан дшыгәхьааиго еиԥш,
игәхьаазгоит Ҷлоу — сабацәа рҭынхара. Иахьагьы уахь
снықәлашт.
Ииуль 7
Иацы исоуит академик Г. Ҵереҭели исалам ҟәанда.
Уи иҭабуп ҳәа сеиҳәоит қырҭ бызшәала томкны иҭыҵыз
аҩымҭақәа ҳамҭас иахьисҭаз. (Уи Қарҭ аспиран­тура
132

санҭаз, иааркьаҿны акәзаргьы, дысзаԥхьон араб жәеин­
раалеиҿартәышьа.)
Римма Казакова иаалҭиит Иуа Коӷониа иҩымҭақәа
еиҭаган. Макьана сзыԥхьахьоу «Абаҭаа Беслан» ауп,
сгәы иахәоит. Екземплиарк ашәҟәыҩҩцәа Реидгылахь исышьҭит, урҭгьы аԥхьара иалагеит. Ларгьы даарц
дыҟоуп лассы. Ҳәара аҭахым, баҩхатәра згым поетуп, аха
аус лырушьа ҳақәшәароуп.
Хымшҟа рышьҭахь К. Симонови сареи акреицаҳфон,
ишыҟаҳҵалац еиԥш, гәаартыла ҳаицәажәон. Уи идыруеит сара аҭоурых роман «Ацынҵәарах» сшаҿу. Атемагьы
иқәгылоу апроблемақәагьы игәы иахәоит, сзалгагәышьар,
ароман аиҭагара игәы иҭоуп. Саргьы уи сгәы арыӷәӷәоит,
ус хьӡы змоу аӡәы еиҭеимгар, иркьыԥхьран иҟаӡам!
Аҵыхәтәантәи аамҭазы уи ароман ауп схы
адырԥсаланы сызҿугьы.
Ииуль 9
Иахьа аусҳәарҭа сҭыҵны аҩны санааи, ҭелла
Очамчырантәи адырра ҟарҵеит Ҷлоу сабацәа рыҩны
иаху саҳәшьа Хәыта дычмазаҩ гәаҟуп ҳәа. Иаразнак
аҳақьым даашьҭыхны сдәықәлеит. Уи саҳәшьагьы, егьырҭ
саҳәшьцәа реиԥш, насыԥла деиқәымшәеит. 7 шықәса
бахҭала илхылгеит лхаҵа ихырҟьаны.
Аҳақьым длыхәаԥшит, ӷәӷәала ахьҭа лылалан дыҟоуп,
ахәшәқәа лықәымшәар, агәаҵәыхьахь ииасыр ҟалоит
иҳәеит иара. Иаҭахқәаз зегь лыдызгалт, аха дшыҟало сеидру!
Ииуль 12
Арҭ амшқәа рзы амра кацеиуеит, ашоура цәгьоуп. Биана лхәыҷқәа лыманы Ауадҳараҟа дцеит. Аԥшәма ԥҳәыс
лгәы ҽеим макьанагьы.
133

Иацы Кь. Чачхалиа иԥсхәы руан Ԥақәашь. Иаб Шамили
иаб иашьа Иугьани адырра сырҭеит, аха иамуит, убрахь
сцартә сзыҟамлеит. Сҩыза, Кьыршьал рыцҳа, исыхәҭан
дахьыҩниааз иаб иҩнаҭа ҵәыцак изхысҭәалар!
Аханатәгьы акыр ацхыраара исҭахьан Кьыршьал
аиашаҳәаҩ, ихараӡамкәа акыр амыҟәмабарақәа дрықәшәахьан, уаҟагьы снапы иԥшьын. Уи зегьы зыҟасҵоз,
Кьыршьал уаҩы ҳасаблагьы апринцип змаз аӡә иакәын,
апоезиаҿгьы иара ишьҭихыз асатира аганахьала, идамздам, Л. Лабахәуа ишьҭахь, аӡәгьы дҳамаӡам.
Кьыршьал инижьит аҭаацәа, иҷкәынцәа уаҩ дрықәгәыӷыртә иҟоуп, еиҳаракгьы Денис захьӡу аиҵбы.
Иахьа Қарҭынтәи даҳзааит Гәындажә лааӡаҩ — Марусиа. Ԥыҭраамҭак днаҳкылоит, уаха зегь ҳаиманы
Гәылрыԥшьҟа адачахь ҳцоит.
Уаҵә ашьыжь сынтәа раԥхьаӡакәны амшын сҭалоит.
Оф, гәышьа! Ҳаит — амшын Анцәа ду, улԥха-угәыԥха
ҳагымхааит!
Ииуль 13
Иахьа ашәҟәыҩҩцәа Реидгылаҿы сыҟан. Урҭ ирыман
абиуро. Иахәаԥшуан кварталк азы русура. Азҵаарақәа
ссамыссоуп, рацәак рылаҿысымҭит, зегьакоуп, урҭ итәоу
ыҟанаҵ, арҿиаратә ус зеиҿкаахом!
Ииуль 18
Иацы дааит Римма Казакова лыҷкәын хәыҷ длыманы. Гәылрыԥшь ҩнык аҿы даангылеит. Иуа Коӷониа
иҩымҭақәа еиҭаганы иаалгеит, аԥхьара саҿуп, макьаназы ицәгьамшәа збоит.
Амаҵураҿгьы еилыхароуп, ушымгәыӷӡо акака
цәырҵуеит, иаарласынгьы аҭыԥ иузықәҵом. Убарҭқәа
ирхаршәаланы «Ацынҵәарах» саҿуп. Зны сгәы
134

ақәыбзиахоит, даҽазны сгәы ацәкаҳауеит, имариоума
шьаҭанкыла инҵәаз жәларак рыхцәажәара! Уаҳа акгьы иаԥсамхаргьы, иаԥхьаз ибап амҳаџьырра жәларак
шьаҭанкыла ишықәнахӡаз!
Иахьа Ҷлоуҟа сцоит. Гәҭыхас исымоуп сани саби
рнышәынҭрақәа. Урҭ ҟасымҵар ԥсыхәа сымам, сзыхшаз
баҟа дук рхасмыргыларгьы рахәык ргәы иқәло иҟаларым!
Ииуль 19
Иахьа мҽышоуп. Асааҭ 7 рзы сгылт. Амшын сҭалт. Излазбо ала, иахьагьы ашоура бааԥсхоит. Аԥшәмаԥҳәыс
лгәабзиара ҽеим, еиӷьхашьак лымам макьана.
Иацы Ҷлоуҟа сыҟан, Уанкеи Шамили ҳмаҵурҭа ахыбра иаҿуп (зымшрак иажәыз ашифер ақәхны, аҿыц
ақәырҵоит). Сара саннеи, уи ишаҿыз срыхҭыгәлеит,
аха амра ацара иқәнаргыломызт, шьыбжьышьҭахьынӡа
иаҟәыҵит. Хәыта насыԥда хар лымамшәа дыҟоуп уажәы.
Анышәынҭрақәа роура-рыҭбаара сшәеит, амаҭәахәқәа
рыдгалара саҿуп, цәыббра нҵәаанӡа анышәынҭрақәа
ҿыцҳҳараӡа иҟасҵар ауп.
Уаҵәы Қарҭҟа сԥыруеит, уа Қырҭтәылатәи акомпартиа ацентр Комитет Апленум ыҟоуп.
Ииуль 20
Ишысҳәахьоу еиԥш, иахьа Қарҭҟа, Апленум ахь
сԥыруеит. Иаха адыд-мацәыс бааԥсын, иахьагьы — амшын цәгьоуп, уҭалартә иҟам.
Иахак «Ацынҵәарах» саҿын, иҩны сзылгахьазгьы хқәак сеиҭарыԥхьеит. Агха сымазар ҳәа сшәоит.
Сфыр­хаҵа хада Заурҟан Золак иажәабжьҳәашьақәа
ишьышьцәазар ҟалап, ахҭысқәа сцәеиҟарацәахазар? Макьана исымҩыц урҭ реиԥш агхақәа анымԥшыроуп!
135

Ииуль 21
Қарҭ иаатит Қырҭтәылатәи акомпартиа Апленум.
Иахәаԥшуеит ареспубликаҿы ақыҭанхамҩа аҭагы­
лазаашьа. Ажәахә ҟаиҵеит В. П. Мжаванаӡе. Ажәахә
аҟынгьы, ахыркәшара аангьы акритика ҟаҵоуп,
акыр иахәоу сыздыруам. Аизара ишаалгалак Аҟәаҟа
ҳԥыруеит, абилеҭқәа аахәаны иҳамоуп. Аха аусқәа ус
иҟамзаап, уаҵәы асааҭ 11 рзы ҳахҩыкгьы (Кобахьиа,
Гилашвили, сара) В. П. Мжаванаӡе дҳаԥхьоит, изларҳәаз
ала, М. Хәарцкьиагьы Аҟәантәи дааргоит. Иҟалазеи, уи
змааноузеи? Аҩбатәи амаӡаныҟәгаҩ дныжьны (А. Ӡаӡуа)
ахԥатәи изиԥхьазеи?
Ииуль 22
В. Кобахьиа, П. Гилашвили, М. Хәарцкьиа, сара
ҳаҩналт В. П. Мжаванаӡе икабинет. Уа дыҟоуп П. А. Радионовгьы — уи аҩбатәи амаӡаныҟәгаҩ иауп усгьы.
Арҭ анапхгаҩцәа ҳацәажәон ҩ-сааҭк инареиҳаны. Уа
иҟаз ацәажәара зегьы агәаларшәара уадаҩуп, аха усгьы
хәҭақәак:
— Гилашвили, уара ухы ус иубоит, уара уда ицқьоу,
апринцип змоу аӡәгьы дыҟамшәа, уҩызцәа аус уцызуа
рыгәҭа умкьыкьуп, избан?
Гилашвили аҭак риҭарц далагеит, аха ацәажәаха
ирымҭеит, иаргьы дбалыбаҭо даанхеит. Нас ацәажәара
даҟәыҵын, ихы ларҟәны даатәеит.
— Баграт Шьынқәба, уара Аԥсны авторитет змоу
уаҩуп, ашәҟәыҩҩы ҳасаблагьы зегьы уеицырдырхьеит. Ҳара иаҳҭахын аинтеллигенциахь иҵегьы анырра
ҟауҵаларц, ирҳәоит уара иабжьуго аус ада В. Кобахьиа
даҽакы изыҟамҵошәа. Угәы ишԥаанаго, уалацәажәар
ҟамлари ишәыгу ишәыбзоу?
– Рыцҳарас сара исымоу, — сналагеит сара — сышә­
ҟәыҩҩуп. Џьоукы рмаҵура амш нагӡаны рыҩныҟа
136

ианыхынҳәуа, рыԥсы аныршьо, усҟан ауп сара
сырҿиаратә ус саналаго. Ҩ-уск реилагӡара ус имариам,
иҟалап уи амаҵура ианыԥшуазар. Уаҳа даҽакы сыгны избом, сҩызцәа ирҳәааит сахьыцыркьуа. Егьирахь, исҳәарц
исҭаху, апартиа аобком амаӡаныҟәгаҩцәа иҵегь рымч
еиларсзар, иҵегьы еицхыраауазар, иҵегьы аидгылара
рымазар, ҳзеиԥш ус иазеиӷьхон. Аха амаӡаныҟәгаҩцәа
ус рнапы еикәыршаны иҟам, убри иахҟьаны аҩ. В. Кобахьиа — актәи амаӡаныҟәгаҩ ахьамҭара дҭагылоуп,
хымԥада иҭахуп ацхыраара! — абас салгеит сара.
Аԥхьа Мжаванаӡе данцәажәоз Хәарцкьиа маҷк
дирҽхәеит. — Аиашьара арӷәӷәаразы уи кыр зылшо аӡә
иоуп! — иҳәеит уи.
Анапхгаҩ иажәақәа маҷк аҟара игәы дырӷәӷәазар
акәхап, иҽырԥагьашәа, ихгьы ҩышьҭыхны ацәажәара далагеит М. Хәарцкьиа. В. Кобахьиа аара идҵаны — убрахь
акәын иажәақәа рхы ахьхаз, еиҳарак иақәирӷәӷәон
акадрқәа рықәыргылара азҵаара. Уи излашьақәирӷәӷәоз
ала, В. Кобахьиа акадрқәа рықәыргылараҿы ицәыласуеит
амилаҭеилыхра. Арҭ реиԥшқәа саҳаны уа сбыбӡа тәашьа
сымамызт, ҩынтә-хынтә сиҿаԥеит. В. Кобахьиагьы баша
дтәамызт, ихарамкәа ихарартәыз идхны наҟ икаԥсо
иҿааихеит. М. Хәарцкьиа уаҳа изымҳәо дшьақәҟьеит.
Иазгәасҭарҵ сҭахуп: абри аҽны В. Кобахьиа шьахәла
ихы ааирԥшит, дымшәакәангьы дцәажәеит.
Қырҭтәылатәи Акомпартиа Ацентр Комитет ахыбра
ҳанындәылҵ, раԥхьаӡа схаҿы иааиз: «Заҟантәузеи абрахь
сааира? Раԥхьа ахы асыркит 1947 шықәса рзы, ЦК ВКП (б)
ашҟа иааҩыз арзаҳал аҵыхәала.
Ииуль 23
Сажәеинраалақәа фба «Литературная газета» ианылеит, Б. Ахмадулина илеиҭагамҭаны. Спатреҭгьы анырҵеит.
137

Қарҭынтәи П. А. Родионов дысзасит, исыдиныҳәалеит
сажәеинраалақәа урыс бызшәала рҭыҵра. Аԥсуаа рганахьала аӡәгьы дсыдымныҳәалеит, Гь. Гәлиа далаҳамҵозар.
Ииуль 25
Асабша. Иахьа Ҭамара, Бенур, сара, нас Римма Казакова лыҷкәын хәыҷи лареи ҳаманы ҳдәықәлоит
Ауадҳараҟа. Ҳгәы иҵалеит, уаҳа иаҳзычҳауам ҳмаҭацәа!
Римма Федор-иԥҳа асааҭ 2 рзы даауеит ҳара ҳахь, уажәы
Гәылрыԥшь адачаҿы ҳаҟоуп, ара шьыбжьхьа еицаҳфоит,
нас амҩа ҳақәлоит.
Уа, Анцәа, суҳәоит, амҩа бзиа ҳақәҵа!
Ииуль 27
Ауадҳара
ҳаҟан,
ҳмаҭацәа
баны
ҳхынҳәит,
уреигәырӷьартә ибзиахәха иҟоуп!
Иахьа асааҭ 10 рзы исыдыскылеит аҳәаанырцәтәи
асасцәа, 24-ҩык ыҟоуп дара. Урҭ сынтәа Москва ВПШ
иалгаз роуп. Ҩ-сааҭк инареиҳаны иҟан ҳаицәажәара.
Ирацәоуп азҵаарақәа исырҭаз. Ҳаиқәшәара шьахәны
имҩаԥысит ҳәа сыҟоуп, амала, сара скарахеит, уаҳа
насыламкәа аҩныҟа схынҳәит.
Ииуль 29
Иахьа иҟан Қырҭтәылатәи акомпартиа Аԥснытәи
аобластә комитет Апленум. Хар амамкәа ажәахә
ҟаиҵеит В. Кобахьиа. Инеидкыланы, аизарагьы хар
амамкәа имҩаԥысит. Аха, рыцҳарас иҟалаз, Москвагьы, Қарҭгьы, абраҟагьы, еибыҳәан иҟоушәа, ираҩсуеит
ҳазмырӷьацо ахьаа дуқәа. Ианбацәыргахо урҭ? Избан,
изаҳхаҳаршҭрызеи ари ажәаԥҟа «Азҩа зӡаз иан дагеит!»

138

Ииуль 30
Иахак ақәа кыдҵәон, иахьагьы макьана иаҿыҵшә­
шәоит, амшынгьы еилаҩынтуеит, измааноу сеидру,
иаалырҟьан ихьшәашәарахеит.
Сшааҭацәхалак снадтәалоит «Ацынҵәарах». Сымч
зегьы асҭартә еиԥш аамҭа сымагәышьам. Сналагоит,
акы снахнагоит, ҩаԥхьа сеиҭаналагоит, ари рыцҳара­
гәышьоуп, аха макьана уаҳа мҩа сымам. Знык аҵыхәа
аҟынӡа сзынаӡар, акәаԥ сзыргылагәышьар, нас сшьалашьын аашьҭыхны арышшара сналагагәышьарын. Хар
змам акы алҵыргьы здыруада.
Иахьа В. Кобахьиа икабинет аҿы иҟан жәпаҩык
злахәыз аилацәажәара. Азҵаара: аԥсуа ҟазара иахьатәи
аҭагылазаашьа. Аизара иалахәын: Қырҭтәылатәи ССР
Акультура аминистр О. Тактакишвили, М. Хәарцкьиа,
А. Оҭырба, Н. Киут, Иу. Кәыҵниа, саргьы убра срылатәан.
О. Тактакишвили — абаҩхатәра згым композиторуп,
ддирижиоруп, уахьала вба узиҭом, аха аминистрра
дақәнагагәышьом. Уи амаҵура хаҭала иара ирҿиара аус
иаԥырхагоуп, аҟазарагьы иаԥырхагоуп.
Аԥсуаа ҳҟазара аагозар, уи ауаргьала иануп,
иахькыдҳало сеидру. Ҳҟазара қәыԥшуп, макьана хшыла
ираазо асаби иҩызоуп. Анапҟазеи, гәыкала ахылаԥшреи
анагха, еихәлацәоит. Аха абри рыздыруам дара аҟазара
знапы алаку ауаагьы, знапы иану ахылаԥшцәагьы.
Ииуль 31
Гәылрыԥшь адачаҿы. Иахьа иԥшӡаны ишеит, амшын
агәы иккаӡа иҭацәуп, иаргьы ҭынчуп. Иаха кыраамҭа
«Ацынҵәарах»
садтәалан,
санышьҭалагьы
иара
сшазхәыцуаз, сызмыцәеит. Иахьа џьоук рзы иактуалымзар ҟалоит амҳаџьыраа ргәаҟра, аха сара сгәы иҭаскыз
насыгӡар ауп.
139

Ҳәарас иаҭахузеи, амҳаџьыраа ргәаҟра мшынуп, океануп, сара сроман иаанарԥшран иҟоу — цәыкәбарк ауп
изаҟароу!
Ара политика хыҵхырҭакгьы аацәырҵит. Аурыс царизм асатраԥцәа Кавказ имҩаԥыргоз аибашьра, аҭырқә
Сулҭан аурыс ҳәынҭқарра ринтересқәа, реимак, уи
аамҭа еихәлахара аан Аԥсны ҭауади-аамсҭеи рхымҩаԥ­
гашьа, еиҳаракгьы, ахҵәара иагаз аублаа насыԥдақәа
рынҵәашьа шыҟалаз уҳәа имаҷӡам аполитика ԥаҩқәа
исԥыло. Идыруп, есқьынагьы иуадаҩуп асахьаҩыраҿы
апо­литика аарбра, аха уи адагьы ԥсыхәа ыҟамзаап, убама!
Апоет Мушьни Лашәриа ажурнал «Алашар ааҿы»
имаҵура даԥырҵит, дцоит Москваҟа аспирантура
дҭаларц. Ҳәара аҭахума, сицхраауеит, аспирантураҿы
аҭыԥ изылсхит. Уи ауаҩ хара днаԥшны дныҟәеит.
Шықәсқәак рышьҭахь иара дхынҳәып ҵара-дыррала
деиқәных, дара агәырҵҟәылдақәа аҳәынҵәа ишылатәоу
ус иаанхоит!
Август 1
Сҽыскәабоит, амшын убасҟак иҟәандашьшьыроуп,
аҭыҵра узыгәаӷьуам. Шьыбжьышьҭахь Ҷлоунӡа сыҩкыд­
гыларц сҭахуп, мчыбжьқәак ниасыр, сгәы иҵа­лоит, исымбар сзычҳауам. Уи адгьыл ҽыҭ ыҟамзар, иага срыцҳахарын
сара! Шьыжьаахыс садтәалоуп «Ацынҵәарах».
Август 3
Иацы Ҷлоу ҳаҟан ҳшынҭаацәаз. Иага умҳәан, уа иаҳа
ихьшәашәароуп, маҷк сшьапы неиҵысхит. Махәҿалагьы
аус зуит.
Иацуха, раԥхьаӡа акәны ҳаҩн ҿыц аҿы сыцәан, ԥхыӡ
сымбаӡеит, сгәы раҳаҭны сааԥшит.
140

Иахьа асааҭ 6 рзы сҿыхеит, амшын санныҽԥынгыла,
икарауараха ицәан ацәқәырԥақәа. Сҽыкәабаны усура
сцоит.
Сроман ықәсҵоит, иқәсхуеит, сазхәыцуеит сызлагаран иҟоу ахҿыц. Ажәеинраалақәак зҩыргьы цәгьа избом,
аха ирымҳәои, мшәа: «Аҳәаҵәҟьа ҩ-каканк аҿыҵаӡом»
ҳәа.
Сентиабр 19
Абар мызки бжаки ниасит, еиқәыхьшәашәа иқәуп
сымшынҵақәа. Мызк аҟара ԥсшьара сыҟан Кисловодск. Баша исҳәеит «ԥсшьара». Сҽадцалаӡан инасыгӡон
«Ацынҵәарах». 24 мшы рыҩнуҵҟала, реиҳа исцәыуадаҩыз ахқәа срылгеит. Саҟәыҵны сыҟамзи, аҭаҭын ахарагьы салагеит. Иаанхеит даҽа хык. Рыцҳарас иҟалаз, уи ахы
ахьҭаҵәаху абааш ахаҭа сыԥшааит, акәшара саҿуп, аха
аҩналарҭа сақәшәом! О, анаџьалбеит, абри аҩымҭа салган, оф, гәышьа анбасҳәои! Арахь снапқәа чыхәчыхәуеит,
ақьаад ахь еихоит, ажәеинраалақәак анырҵарц, атемақәа
кылԥшны рхы сдырбеит, арифмақәагьы ажәҵарақәа
реиԥш иҷырҷыруеит, аха рҽааныркылом, иниаҟьаны
ицоит!
Кисловодскнтәи сшаахынҳәыз еиԥш, иаразнак
снатәан, Гослитиздат аҿы иҭыҵуа Иуа Коӷониа иҩымҭақәа реизга аԥхьажәа аҩра нап асыркит. Иацы салгеит,
искьыԥхьит, уи аҽныҵәҟьа амҩа иқәысҵеит. Астатиа
рацәак сгәы азҭам, еиӷьны изҩыр сылшон, аха аамҭа
исымаз маҷӡан. Ас сыԥсы сгәы икыларханы исымҩыр,
иҵегь аамҭа сымазар, ари схәыҷаахыс бзиа избо апоет
иҩымҭақәа еиӷьны срыхцәажәар сылшон, аха иааг!
Зны-зынла гәкаҳарак схаԥалоит, аха сгәамч,
уеиҵамхан, абыржәы ауп уара иаҳагьы уанӡрыжәхаша!
Иацуха В. Кобахьиа, П. Гилашвили, сара Пицунда
ҳаҟан, ҳаиҭан Косыгин. Сингапуртәи апремиер-министр
141

дисасын. Аицәажәара ашьҭахь, крыфара ҳнаргеит. Уа
иҟан: Кириленко иԥҳәыси иареи, Фурцева лхаҵеи лареи,
Радионов, Кли­мов уҳәа даҽа ԥыҭҩык. Ҭамадас далырхит
П. Гилашвили.
Гагра иԥсишьоит, иахьа Аҟәа даадгылеит сҩыза, аурыс поет Михаил Луко­нин, ҳнеидтәалан акы ҳнацҳаит,
ҳазхарагьы ҳаицәажәеит.
Сентиабр 20
Иахьа Ҷлоуҟа амҩа сықәлоит, уа аусқәа сымоуп:
Аҟәантәи уахь амҩа иқәысҵеит сани, саби, саб иашьеи
рнышәынҭрақәа, урҭ ирыцуп Аҟәантәи ауасҭацәагьы.
Ҳаи, анаџьалбеит, абри снапы зсыркыз анышәынҭ­
рақәа амҩасцәа ааҭгылан ирыхәаԥшыртә еиԥш
изыманшәалахондаз! Уаҳа сызларыхәарҭоузеи, арыцҳа­
қәа! «Шәыхраҭ бзиахааит, наӡаӡа ара ԥсшьарҭас изауз! Шәызқәаҭыԥ змырӡуа ахҭылҵ дышәҭынхазаап,
ишәыбаргәузеи, иԥсӡаз рахь шәыҟам!» ҳәа мҩасцәақәак
аацәажәаргьы изыԥсоузеи!
Сентиабр 21
А. И. Микоиан ԥсшьара дааны дыҟоуп Афон Ҿыҵ
адачаҿы. Данаауаз аҽны сиԥылеит, нас адачахь снымҩа­
хиган, креицаҳфеит. Хԥаҟа сааҭ инареиҳаны ҳаидтәалан,
иара иакәын ицәажәоз сара сӡырҩуан. Аҭаҳмадцәа зегь
реиԥш, аригь уи аҽны ацәажәара дханагалан даман.
Саргьы исҭахын, ари уамажә зхызгахьоу изыӡырҩра.
Ҳҳәынҭқарра аашьақәгылаз аахыс А. И. Микоиан
есқьынагьы аиҳабыра дрылагылан. Ибла иабаз, хаҭала
ихигаз, дызлаԥшыз шьарда ирацәоуп. Дызлацәажәогьы
дара убарҭ ракәын. Излеиҳәаз ала, иҭижьхьоу
рнаҩсангьы, уи аҩра даҿуп игәалашәарақәа. «Чамаданк
азна адокументқәа аазгеит уажәгьы!» — иҳәоит иара. Уи
аҽны еиҳарак дызлацәажәоз Сталин иҭыӡшәа акәын. А.
142

И. Микриан игәалаиршәоит абри еиԥш епизодк: В. И. Ленин дычмазаҩны дышьҭан, игәабзиара шҽеимыз гәҩарас
иоузар акәхап, ашәҟәы иҩит апартиа аизара ду ахьӡала,
Сталин Генсек дахьыҟоу иааныжьра ҟалом, дамхтәуп ҳәа.
Аха Сталин уи ашәҟәы аизара ду ахь ицәыримгеит. Аизара иалахәыз делегациала иша-шаны дырзаԥхьеит. Сара
усҟан Сталин сидгылан сцәажәеит, избанда, уи ашәҟәы
аизара ду ахь икылганы ҳарзаԥхьар, оппозициақәа
еигәыдлар ҟалон, иара уаҵәҟьа иԥыххааса ицар ҟалон
апартиа аилаҵәара!
— Ус анакәха, В. И. Ленин иҳәахьа нагӡамкәа иаанхеит! — ныбжьазгалт сара. А. И. Микоиан ҳамҭак ҿиҭуамызт,
нас деиҭаналагеит:
— Сталин хара дыԥшны иҟаиҵозаарын, уи усҟан
сара исзеилкаауамызт, насгьы дысҩызан, игәрагьы згон,
иаргьы усҟан даара иҽырмашьцан, иҽырҟәышны дҟан,
хыжәжәа-ҿыжәжәарак ааирԥшуамызт, зегьы дырнаалон. Ус ҟаимҵаргьы ԥсыхәа имамызт, иара дызҭахымыз,
иаҳҳәап, Зиновиевраа иаҳа теориала иазыҟаҵан, иаҳа
ахьӡ-аԥшагьы рыман. Дзыцәшәоз иаӷацәа данрылга,
иаразнак даҽаӡәны даақәгылт. Иӡатәӡам, Сталин атеориа аҟынгьы иман агха дуқәа. «Асоциализм аргылара
аныҟало убасҟан ауп, адунеи иахьабалак ареволиуциа
аныҟалалак!» ҳәа иҩуан уи.
Сталин асовет мчра аԥхьатәи ашықәсқәа раан апартиа аиларҵәара дашьҭан, Ленин иҳәахьақәа рынагӡара
дахгәаҟуан, хара ивагылаз иҩызцәагьы уи агәра аагон.
Аха иара игәы иҭаҵәҟьаз ҳара иаҳзеилкаауамызт. Уимоу,
иаӷацәа рақәԥараҿ иҟаиҵоз агхаҳәа ҳазгәаҭомызт. Убас
иҟалеит Зиновиеви, Каменеви, иареи реимак. ЦК иалаз
анапхгацәа дырзымҵаакәа урҭ гәыбӷан рыҭара ирзеит.
Нас ҳарҭ ҳаизан, ус зыҟауҵозеи, ҳара уҳазҵаар акәын ҳәа
аниаҳҳәа, дгәааит.
143

— Ус анакәха, сара ара ус сымаӡам, зны сахьахгаз
Турухантәи акрал иахь сцоит! — иҳәан, ашә нкыджьыланы дындәылҵит. Агенсек ас ихымҩаԥгашьа ҳаӷацәа
рхы иадырхәар ҟалон. Ҳарҭ Сталин изааигәан игылаз
иҳаӡбеит ҳиацәажәарц, ҳнапаҿы даагарц. Орџьоникиӡе,
Киров, Каганович, сара, даҽа ҩыџьаҟа ҳацын ҳәа сыҟоуп,
изусҭцәаз сгәалашәом уажәы.
Ҳазынтәыкгьы ҳцеит Москва аҵаҟа Сталин идачахь.
Амҩан зегь ҳаиқәшаҳаҭны ацәажәара Орџьоникиӡе
идаҳҵахьан. Избанда уи иаҳа Сталин дизааигәан,
еибадыруеижьҭеигьы акырҵуан. Орџьоникиӡе дцәа­
жәеит, ҳаргьы уи иамаҳарӷызит. Абасала, иааулак Сталин дҳархынҳәит аусурахь. Ицәырызгарц сҭахуп ари
акрызҵазкуа афакт, аха изырҵабыргуа документ сымам. Ашаҳаҭцәа рахь Каганович заҵәык иоуп иҟоу, уи
игәалашәозаргьы, ацәыргара иҭахымзар ҟалоит. Усҟан
Ста­лин ихымҩаԥгашьақәа цқьа уанрызхәыцлак, уашьҭан
аӡәгьы димеигӡо дшыҟаз уаҩы ибартә иҟан, аха <...> ҳарҭ,
иахьеи-уахеи ивагылаз, уи ҳазгәамҭеит.
Арҭ реиԥш аепизодқәа заҟа ыҟоузеи, исгәалашәогьы
маҷӡам, ацәыргара сахьӡо сыздыруам акәымзар.
Ҳамҭак дцәажәомызт, ҿамҩа-ҿамҩа днаҿыхәон
ҵәыцала иаԥхьа иқәгылаз аԥсуа ҩы. Нас деиҭаналагеит.
— Уажә ҳаазқәылаз имаҷымкәа ицәырҵуа иалагеит
аџьынџьтә еибашьра дуӡӡа иахҳәаау амемуартә литература. Уаԥхьо уҿыноухар, иҟаз аиашаҵәҟьа ахьдырхәахәаз
рацәоуп. Иаҳҳәап, Иаковлев ишәҟәы. Автор ма зынӡак
иҳәаӡом, ма имаҷӡан дырхцәажәоит Илиушини Туполеви рылшарақәа.
Урҭ рахьтә амаршал Г. Жуков иаҳа аиаша дазааигәоуп,
аха убригь ма зынӡа ибжьаижьуеит ма иааркшаны ицәыригоит. Иаҳҳәап, уи зынӡас ибжьаижьит, 900
нызықьҩык инареиҳаны асовет ры офицерцәа 1937
144

шықәса рзы Сталин ишынирҵәаз. Г. Жуков зынӡаскгьы
дах­цәа­жәаӡом К. Ворошилов илозунг «Мы разгромим врага на его территории!» — изҳәамзи ари
заҟа ԥырхага ҳнаҭаз, Г. Жуков дагәылалан ишахәҭаз
иааирԥшыр акәымзи, аибашьра раԥхьатәи ашықәс азы,
ҳар рпозициақәа ааныжьны шьҭахьҟа имцар аҷыдахаз
ԥсыхәа шыҟамлаз! Арахь Убаревич дирҽхәоит, уи Сталин
идҵала харада-барада аҟәҟәаҳәа игәыдҵан дшыршьыз
иҳәаӡом.
«Сталин аибашьра аусқәа рҿы дыстратег дуӡӡан!» —
иҳәоит Г. Жуков. Ииашам! Сталин дполитикын, аибашьра
атәы издыруамызт. Аполитикаҿы уи Черчили Рузвельти
рышьҭахь дгыламызт иҳәар — уи иашахон.
Сталин аибашьра ҟалоит ҳәа дыҟамызт, ианналага
аҽны инаркны ишьара дықәҟьеит, иҿы акит. Арадио аҿы
дықәгылан ацәажәара илымшеит, ҩымз анҵы ауп, иԥсы
анилала. Иҟоуп ҵәахышьа змам афактқәа, Сталин аибашьра аусқәа ахьизымдыруаз иахҟьаны акымкәа, ҩбамкәа
ар хәҭа еилазаарақәа ахьҭахаз. Урҭ афактқәа ибзиаӡан
идыруеит амаршал Баграмиан. Аха урҭ зегь ирцәыжәлам
1937 шықәсатәи атрагедиа. Ҳпартиа аҭоурых аҿы, ҳтәыла
аҭоурых аҿы уи ашықәсан ашьаарҵәыра ус иҟалаз гарҭа
амамкәа иаанхоит. Рыцҳарас иҟалаз, аибашьра ианалгагьы иаҟәымҵит ашьа акаҭәара. Иаҳгәалаҳаршәап, Кузнецов, Вознесенски уҳәа убарҭ реиԥш иҟаз ауаа рҭархара,
ауриақәа русгьы убрахь инацҵатәуп. Мап, Сталин иҟаи­
ҵаз ацәгьарақәа рҽеишьа рымаӡам, ус анакәха иаргьы
риашашьа имаӡам!
А. И. Микоиан дцәажәоит, сара сизыӡырҩуеит, зҵаа­
рақәак наисҭаргьы, рҭак ансмаҳалак, сҽааныскылоит.
Иҩашьаӡом Сталин дшицәымӷу, Бериа иӡбахә аниҳәо,
ицәа дҭаӡыӡоит. «Бе­риа дивагыламзар, Сталин уиаҟара
шьа каимҭәаргьы ҟаларын», — иажәа иналеиҵеит џьара.
145

Абарҭ зегьы ирылаԥшыз, абарҭ зегьы зхызгахьоу
ауаҩы иара џьаргьы харак имаӡамкәа дзыҟаларызу?
Мап, џьарамзар џьара ихы гәыбӷан аҭаны дымцәажәеит
А. И. Микоиан!
Сентиабр 25
Иахьа П. Гилашвилии сареи А. Н. Косыгин ҳаиԥылеит.
Уи Пицунда иԥсшьара далган, Аҟәантәи Москваҟа дԥыруан. Мҷышьҭа аӡиас ҳнырын ҳашгылаз, асас дааҳадгылт.
Уантәи аколнхара «Ахали соԥели» ашҟа ҳамҩахыҵит.
Сааҭбжак инеиҳаны аколнхара аусбарҭа ахантәаҩы Гогебарашвилии иареи еицәажәон. Уажәы хынтәуп ари анхарахь
Косыгин дымҩахыҵуеижьҭеи, иадибалаз сеидру? Уантәи
аӡахәарҭахь ҳцеит. Асас дрыхәаԥшуан аӡахәажәлақәа,
акыргьы иҭиҵааит аӡахәаазара аус. Амшын ахықә «Серая баба» ҳәа иахьашьҭоу иаармариаӡаны акы ҳнацҳаит,
еиҳарак ашәыр акәын астол иқәыз. Асас ажьаӷь уатка агьама ибеит. Агьама ибеит, иара убас, акаҷыҷгьы.
Игәы иахәеит. — Ари еиԥш аҩы Франциаҵәҟьагьы
иузымԥшаар ҟалап! — иҳәеит асас. Устәи ҳашиашаз
Аҟәаҟа ҳдәықәлеит. Иҳамҩатәны Ешыра аресторан аҿы
ҳныдгылт. Аҟәа ҳанааи, аҭаҭын ферментациа ахьазыруа азауад аҿы дныдгылт. Уа имаҷымкәа азгәаҭарақәа
ҟаиҵеит асас, иаразнакгьы илаԥш иҵашәеит ахыбра
аҩныуҵҟа ацқьара шагыз. 40 минуҭ инареиҳаны уа
дыҟан, ицәажәашьа злаҟаз ала, азауад игәы иахәеит, издыруада техникала аиқәыршәараҿы ацхыраара ҳаиҭар?
Уантәи Аҟәа ҳналсҩалсын. ақалақь иҳарбеит. Аиҳабыра
рыҩны ҳанавсуаз, амашьынақәа аанкыланы иҳарбеит
ахыбра. Заҟа ҵуазеи ас ихыбжаҿыбжан игылеижьҭеи,
еиҳарак сара сацраланы салацәажәеит ари азҵаара.
— Аԥсны имааиуа сас дыҟам, иԥшӡахарым ас ахыбра
хыбжаҿыбжан ааныжьра, — еиҭасҳәахт сара.
146

– Асӡа ицарым, уи аҟаҵарагьы шәахьӡап! — иааҿа­
хиҵәеит ҳасас.
Заҟа дуаҩы хьшәашәоузеи, ианаџьалбеит!
Шьыбжьхьафара Мархьаул аресторан ахь днаагеит.
Иаарласны краҳфеит. Аеропорт аҿы ҳаннеи, иара иԥрыга
изыԥшын. Бзиала ҳәа наҳаҳәаны уи дыԥрит Москваҟа.
5—6 сааҭ инеиҳангьы ҳицын адунеи аҳәынҭҳарра
дуқәа ируаку аиҳабыра рхада. Алмҩанык дазҵаауан
анхара-анҵыра иашьақәыгалашьоу атәы: ажәқәа заҟа
ахш рымҵуа, кьылак аҭаҭын заҟа иаԥсоу уҳәа убас
иҵегьы. Аиашазы, урҭ иреиԥшыз азҵаарақәа ҵыхәаԥҵәа
рымамызт, аха знызаҵәыкгьы СССР Аминистрцәа рсовет ахантәаҩы дырзымҵааит ара инхо ажәлар зынхьаауа, уи дазымҵааит ари амилаҭ хәыҷы акультура
шыҿиауа, уи дазымҵааит акадр рааӡара шышьақәгылоу,
иара
убас
дазымҵааит
ара
инхо
амилаҭқәа
реизыҟазаашьа. Уи зынӡакгьы игәалеимыршәеит
Аԥсны АССР 50-шықәсхыҵра ишаԥыло, дазымҵааит
џьара изакәызаалак Аԥсны аҭоурых иатәу баҟак. Дцандаан хьаас имоу, дзызҵаауа: ажәхьақәа заҟа рымҵуа,
аҭаҭын, ачаи, ацитрус уҳәа убас иҵегьгьы, убарҭ роуп А.
Н. Косыгин изҵаарақәа. Ари ауаҩ имацарагьы иакәым,
уахьынтәи иаауа зегьы абас ауп рхәыцшьа шыҟоу. Избан,
абас изыҟалазеи, ҳара ҳҳәынҭқарра милаҭ рацәала еилоу
ҳәынҭқарраӡами? Ари абзиара аҟны ҳнанагом, рацәак
мырҵыкәа ажәларқәа аҳәаҭыхла еиламлар ҟалашам,
усҟан ҳзыхьчода ҳарҭ ҭынха дызмам амилаҭ маҷқәа?
А. Н. Косыгин уа дахьнеиуа, — Сара ԥсшьара мацара
сыҟамызт, Аԥсны сналаԥш-ҩалаԥшит, инхоит-инҵуеит,
хьаа рымаӡам! — иҳәап. Нас ҳара ҳрыцҳарақәа гәазҭода?
Еилызкаауада ҳара ҳгәаҟрақәа? Ишәышәны изаанхарызеи амилаҭ маҷ аразҟы?
147

Сентиабр 26
Хәыҷла-дула ҳшынҭаацәоу зегьы Ҷлоуҟа ҳцоит иахьа. Амра шаҳәшаҳәуеит, ажәҩан еилгоуп, шәахәацк
хыршәлам. Шьыжьнаҵы ҳнеип ҳнышәынҭрақәа рышҟа,
иаҳҭахуп ҳнапалаҵәҟьа иаҳшәырц. Ашьыбжьышьҭахь
ҳалгеит, ибзиахагәышьеит, уаӷоу дзеилаҳаша, урҭ сани,
саби, саб иашьеи рқьашанақәа. Урҭ сызлыҵыз рҳақ
нагӡаны сара ахаангьы исызшәашам, аха ҳәак ӷәыруа
ргәы иқәлашам уажәшьҭа!
Амҩаду аган аҿы ижуп урҭ сара сызхылҵыз. Амҩасҩы
инеиуа, даахьаԥшны, — Шәыԥсаҭа бзиахааит, шәарҭ
араҟа ԥсшьарҭас изауз, шәҵыхәтәа мыӡааит! — иҳәаргьы
акыр иаԥсами!
Сгәы ҭынчхеит саргьы, уахьала хьаа сымам уажәшьҭа.
Абри амза 30 рзы саб иашьа Гәагәа ишықәс цәымза
шьҭырхуеит, ҳгәылацәа, ҳҭахцәа адгаланы. Даҽазныкгьы
дыргәаладыршәап уи адгьыл қәаарыхҩы ду, уинахыс
иара иҵыхәала агәашә аӡәгьы дҭаларан дыҟам!
Сентиабр 27, 28
Арҭ амшқәа Г. Табиӡе иажәеинраалақәа реиҭагара
саҿуп, акы еиԥшшәа иҟалар, «Алашара» ианысҵашт. Аха,
иҟала сыздыруам, аиҭагара акыр исцәыуадаҩхеит!
Октиабр 1
Ӡаӡуа, Гилашвили, сара Бзыԥ ацҳаҟны ҳарԥылеит Андреи Павел-иԥа Кири­ленко иԥҳәыси иареи. Урҭ рыԥсы
ршьоит Пицунда.
Асасцәа ҳаманы Афон Ҿыц ҳааит. Араҟа апарк ҳанҭысааҭысит, аҳаԥгьы ҳанҭаԥшит. Уантәи Аҟәа ҳааит, ара еимаадеит Аҟәатәи ашьха, аботаникатә баҳча.
Убраҟа сырԥырҵит асасцәа, избанда, уаха Қарҭҟа
амҩа сықәлоит.
148

А. П. Кириленко имырхьаакәа ауаҩы изааигәахара илшоит, иҟазшьа бзиоуп, алаф иҳәоит, дыхәмаруеит, дыччоит. Аха абригь аԥсуаа рҭыӡшәа, рбызшәа, ркультура,
иахьа изынхьаауа уҳәа, ажәак ихәылшәом.
Асасцәа аҭаауеит Аԥсны, ҳарҭ гәыкала ҳарԥылоит,
аха ҳара ҳзыргәаҟуа аӡәгьы дазҵааӡом, ҳуаӡәк игәаӷьны
ианаацәырҳгалак, дара ахаҳә рыхәлашәазшәа ҿырҭӡом!
Октиабр 3
Октиабр амзақәа зегь раҵкыс бзиа избоит. Уажәааныла
сгәабзиара иаҳа еиӷьхоит, сгәаҳәарагьы шьҭыҵуеит.Ҵыԥх
октиабр азы Италиа сыҟан. Иаазгаз сымшынҵа адагьы,
3–4 жәеинраала зҩит, аха ус ишцәалаз ишьҭан. Иаци
иахьеи иаацәырызган, акыр срыдааԥсалеит, рацәакгьы
еиҭакра рықәымшәеит.
Ажәеинраала анызыҩуа насыԥ змоу среиӷьуп, усҟан
Анцәа ихаҭа иаҳа дысзааигәахоит, аха рыцҳарас иҟалаз,
сара сзы иуарлашәарлахоит урҭ Анцәа ду дысзааигәазтәуа
амшқәа!
Октиабр 6
Иахьа Москвантәи Аҟәа дааит Гослит аредакторцәа
руаӡәы А. Г. Марусич. Уи аҭыжьырҭаҿы иҭыҵран иҟоу Иуа
Коӷониа иҩымҭақәа реизга аиқәыршәаразы дааит. Уахь
исҭихьаз саԥхьажәагьы ааигеит, излазбо ала, маҷӡак ауп
ирыԥсахыз. Иара насыԥдак, шәиккак иакәушәа избоит.
Дааит агаҿа днаваныҟәарц, амшын дынҭаларц. Урҭқәа
дырҿызааит, мап зҳәода, аус злоу, цқьа еиқәшәаны
иҭыҵааит ҳаклассик иҩымҭақәа реизга!
Ноиабр 21
Иацы Шәачантәи Аҟәа ҳааит, сыԥсшьара 10 мыш шагыз еиԥҟьеит. Инсыжьит асанаториа «Шәача». Исыԥхьеит
аколнхацәа 3-тәи Реизара ду ашҟа.
149

Уахынла асааҭ 2 рзы ҳҭалоит адәыӷба «Қарҭ-Москва».
Аԥснытәи хҩык ҳаицуп: В. Кобахьиа, П. Гилашвили, сара.
Исзалырхыз акупе аҿы дсықәшәеит бедиатәи аколнхара
аусбарҭа ахантәаҩы Илларион Шьакаиа. Амҩа ҳақәын,
хьаа ҳамамызт, алмҩанык фаран, жәран ҳазҿыз.
Ноиабр 23
Ҽынла асааҭ 12 рыбжазы Курск авокзал аҿы адәыӷба
ҳҭыҵит. Уа даҳԥылеит В. П. Мжаванаӡе, Радионов дицны.
Ҳаҩнарҵоит асасааирҭа «Будапешт», ара дсыцыҩноуп
Аҷаратәи АССР Иреиҳаӡоу асовет Апрезидиум ахантәаҩы
Давид Диасамиӡе. Хар змам аӡә иакәушәа збоит макьана. Уи зҭыԥ ааникылаз Реваз Комахиӡе, иахраҭ бзиахааит, сҩыза иакәгәышьан, бзиа ҳаибабон, ҳаиқәгәыӷуан,
ҟәыӷара згымыз уаҩын.
Сааԥсарақәа сыхьӡазар акәхап, сеилаҳашәа схы сбан,
ӡык насықәҭәаны сышьҭалт. Қырҭтәылатәи еицыз аделегациа зегьы В. П. Мжаванаӡе драԥгыланы В. И. Ленин имовзолеи аҟны арқьақьа наргеит, устәи «Идырым асолдаҭ»
ашҟа инеит, уантәи Ш. Руставели ибаҟахьы имҩахыҵит.
Убра, ашьҭахь изласарҳәаз ала, В. П. Мжаванаӡе, — А где
Баграт Шинкуба? — ҳәа дсазҵааит.
Иаха ибзианы сыцәан, ашьыжь сеихыкка сааԥшит.
Ноиабр 24
Иахьатәи амш ус иниагәгәа ицеит. «Литературная газета» аредакциахь сныдгылеит. Дызбон аредактор хада
А. Б. Чаковски, ҳамҭак ҳаицәажәон, дсыԥхьеит иҩныҟа.
Уа дызбеит Гь. Гәлиа, даара хьаас имоуп иан лчымазара.
Уи акы анлыхь, иҩныхьшәашәан иаанхоит Дырмит ду
еицырдыруа иҩнаҭа!
Москва ажәабжьс иҟоу, А. Солженицын дахьылаԥ­
шықәырҵаз ауп. Уи ашәҟәыҩҩцәа Реидгыла дахьалыр150

цаз ӷәӷәала згәы иалоу рацәаҩуп, урҭ ықәгылар ҟалоит,
изусҭцәоу макьана еилкааны исымам. Уаха «Литературная газета» ианыларан иҟоуп уи ахҭыс иахҳәааны астатиа.
Б. Ахмадулинеи сареи ҭелла ҳаицәажәон, излалҳәаз
ала, сажәеинраалақәа еиҭаган дрылгеит. Ахаша ауыха
ҳаиқәшәараны ҳаҟоуп.
Галина Дмитри-иԥҳа Чеснокова (аҳақьым-апро­
фессор) лыцхыраарала лара аус ахьылуа Аинститут аҟны
исзыҟарҵеит акардиограмма. Изларҳәаз ала, сгәы макьана хар амамзаап. (Издыррыда уи иахнагахьоу, заҟа хҿа
цҳафыр аахахьоу?)
Уажә иаасгәалашәеит ҳанаауаз амҩан игәасҭақәаз
Қырҭтәылатәи Ақыҭанхамҩа аминистр М. Б. Гвинџьилиа,
абгахәыҷы ҵыхәабаба, уи
икәҟьашара даҿӡан
Чануҟәваӡе — Қырҭтәылатәи Акомпартиа ацентр Комитет амаӡаныҟәгаҩ. Уи авагон аҟны иара иакәын нцәас
иҟаз, аха убасҟан В. П. Мжаванаӡе даацәырҵыр — иаргьы
иаразнак дҵыхәабабахоит, дхәыҷхоит, дмишәанхоит. Ус
иҟан ажәытәгьы, ус иҟоуп иахьа, ус иҟалоит уаҵәгьы!
Уаҵәы аашар иаатуеит 3-тәи зегьеидгылоутәи
аколнхацәа реизара ду. Исгәаласыршәарц сҭахуп: акол­
нхацәа 2-тәи реизара ду аан, абра Москва Кремль аҿы
Аԥснытәи аколнхацәа рыхьӡала дықәгылеит Мықә
ақыҭантәи анхаҩы Хьудар Какалиа. Уи дцәажәон аԥсы­
шәала, ииҳәоз аурыс бызшәахь еиҭеигон Н. Лакоба.
Уаҵәы Аԥсны ахьӡала дықәгылоит аколнхара ахантәаҩы Ушьангьи Қәычбериа. Ииҳәаша урыс
бызшәала иҩны имоуп, зегь ахәаԥшхьеит, абырҵкал
икы­лыр­гахьеит. Иудыруазеи, даԥсыуоуп, џьара аԥсуаа
зҭа­гылоу ауадаҩразы акы иҿыҵшәар ҟамлои!
Иара Ушьангьи, ариаҟара бла зхәаԥшыз иқәгылара
игәы азҭынчуп, днықәгылан аԥхьара мацара ауп иуалу. Ушьангьи хьаас имоу даҽакуп — уи аԥсуа кәымжәы
151

даҵалан иааигеит, аха ашәҵара дацәыԥхашьоит. Ари
џьашьатәӡами?
Ноиабр 25
Асааҭ 8 рзы ҳдәылҵит асасааирҭа «Будапешт».
Амашьынақәа рыла ҳнаргеит Кремль агәашә Боровицки
ҳәа изышьҭоу аҟынӡа. Уантәи шьапыла Кремль ҳҭалоит,
ҳцоит Аизара дуқәа Рхан ашҟа. Ҳаҩналоит. Ҳҽеилаҳхуеит.
Иаарласны шьыжьхьа ҳфоит. Нас азал ҳаҩналоит. Сара
сҭыԥ: 9-тәи ариад, 8-тәи аҟәардә. Ҳаԥшуп ианаадыртуа
аизара ду. Зегьы агәышьҭыхра рҿықәуп, џьоукы тәашьа
рымаӡам, инеиааиуеит. Аделегациа иалоу, шамахамзар,
згәышԥы ҳамҭала ичаԥам дубаӡом. Сгәанала, аҳамҭақәа
рацәахацыԥхьаӡа, аусура иаҳа имаҷхоит.
Иахьаанага сзымдырӡо, иаасызкылҟьеит Д. Гәлиа
иажәеинраалахьтә ашкол аҿы ашәаны иаҳдырҵоз:
Арҭ шәахь избахьада ауаа амхы ларҵоны?
Чари, чари, чари рама, ауаа амхы ларҵоны!

Уажәы ари еиԥш ашәа анхаҩы иаҳар, дахыччаргьы
ҟалап. Иахьа ҳанхаҩы аџьықәреилаҵара аҟны дыҟоума,
заҟа хкы дырҿузеи? Ачаи, аҭаҭын, ацитрус, абаҳча!
Иҟалап саргьы, жәпаҩык аделегатцәа реиԥш абра
машәырны саанагазар. Ҵоуп, сабацәа џьа-нхацәан,
анышә ишахоз иԥсгәышьеит. Урҭ адгьыл иқәырҭәахьаз
аԥхӡы рҩашны илеиуазар, аҽыкәаша змырыр ҟаларын.
Даҽа ганкахьала уахәаԥшуазар, иҳақзаргьы ҟалап,
урҭ рыхҭылҵ, Асоветтәыла иқәынхо адгьылқәаарыхцәа
рхаҭарнакцәа ахьеизаз Кремль азал аҿы дахьтәоу!
Жәа-сааҭк рзы Аизара ду аусура иалагеит. Аизара
анапхгара алхра иадхалт сааҭк инеиҳаны. Анапхгара
даламшәагәышьеит аԥсыуак. Уи зынӡак ииашам. Издыруада уи ҳара Автономтә Республика анапхгаҩцәа
иаҳхаразар?
152

Апрезидиум аҟны М. Шолохов дтәоуп, уи иашан иҟаҵоуп. Жәыргьыҭтәи аԥҳәыс, асоциалисттә
џьа афырхаҵа Купуниа Апрезидиум ахь далхуп. Дасу
ртәар­ҭақәа ааныркыларц агәырқьҳәа ианаацәырҵ,
Купуниа раԥхьа дгыланы лҿыналхеит. Аполитбиуро ачленцәа ахьтәаз днеины днарыдтәалеит, дтәоуп
дҿаԥхаҿаччо. Ԥсыуа ԥҳәысзар, лҭыԥ ылхны иҟазаргьы,
уахь дыԥхашьаны днеирымызт. Купуниа лхымҩаԥгашьа
афакт иҳанаҳәо рацәаӡоуп.
Иҟаҵаз ажәахә аҿы иқәгылаз актуалтә зҵаарақәа:
1. Адгьылқәаарыхра акультура.
2. Арахәааӡара.
3. Акадр разыҟаҵара.
4. Ақыҭанхамҩа механизациала аиқәыршәара.
Ажәахә џьара-џьара ианыԥшуан анапхгара аганахьала ахатә критикагьы. Аха усгьы ацәажәаҩ давсит
ақыҭанхамҩаҿ зегь реиҳа иҵару азҵаара: уи — аҿар ақыҭа
ныжьны рцара. Ари апроцесс хәаԥшышьак анамоу —
ақыҭақәа ҭацәуеит, аҿар аныҟамла, аирагьы маҷхоит, игылоугьы ирзышьҭкаарым анхаҩы зда дхәарҭам идгьыл абзиабара. Абра иаақәгылоит азҵаара ду: Анхаҩы дшынхаҩу
даанхо даанымхо?
Абри азҵаара ду ишахәҭуо еиԥш ианыԥшуам Аустав
ҿыц ирыдыркылазгьы.
Атрибунахь инеиуеит ацәажәацәа, аха макьана
аӡәгьы акритика ҟаиҵом. Ицәгьазма абра аимак-аиҿак
ҵысыр? Имаҷума ҳара ҳқыҭанхамҩаҿы макьана иӡбам
азҵаарақәа?
Ажәытә ҳаԥсҭазара цәгьан, уажәы ибзиахеит.
Ажәытәиаҿатәи реиҿырԥшра мацара иаҳнаҭагәышьозеи?
Убри азы мацара еизгатәызма Москва абри аҟара
ауааԥсыра?
Аибажьара, аибарҽхәара, иҳагу, ҳаиҵазҟьо —
аҭаҵәахра — абарҭ реиԥшқәа рҵыхәа анбаԥҵәои?
153

Ҳқыҭанхамҩаҿы аусқәа ҽеимзар, анхамҩа знап алаку
реизара ду аҿы уи цәырганы изырымҳәозеи? Ирхашҭма:
азҩа зӡаз иан дагеит.
Ноиабр 27
Иахьа асааҭ 6 рзы ахәылбыҽха аколнхацәа 3-тәи реизара ду иалгеит. Ашә аиркит Н. В. Подгорныи.
Ноиабр 28
Б. Ахмадулина лыҩныҟа сналԥхьеит. Ҳаиқәшәара иадылгалт сара сҩызцәа ҳәа лара илдырқәоз: М. Луконин
(уи дицуп иԥҳәыс ҿыц), Р. Казакова, абра дҳақәшәеит
Кубатәи поетк, иҭырџьман дицны.
Сара раԥхьашәа снеит. Белеи сареи ҳаԥхьеит лара
леиҭагамҭа сажәеинраалақәа. Џьара-џьара, лара ишлы­
шьашәалоу еиԥш, акыр аоригинал даԥырҵуеит, аха иара
иаҵоу адоуҳа азынлыжьуеит, даҽаџьарагьы аоригинал даԥырҵуам, дазааигәоуп, ибзиангьы еиҿылкаауеит
ажәеинраала. Б. Ахмадулина дпоет дууп, иахьатәи аурыс
поетцәаҿарацәа дагьреиҳазаргьы ҟалап. Аха, рыцҳарас
иҟалаз, ари дышқәыԥшыз дҵарҭит, ишакәым инылхит лымчқәа, хатәы насыԥлагьы деиқәымшәеит. Дылмоуит лбаҩхатәра ду еилкааны нап лыдызкылашаз,
деиқәзырхашаз ахаҵа!
Иџьасшьон сара... Асасцәа ҳнарԥхьеит, арахь ҳзықәтәо
аҟәардәҵәҟьа ры­мам, астол аҭыԥаны ашәындыҟәра
ҳахатәоуп,
хаҵеи-ԥҳәыси
зыниало
акрауаҭқәа
еизааигәатәны ҳрынтәалоуп, уа дҳадтәалоуп Кубатәи
апоетгьы, арахь — адунеитә поезиа аҭагылазаашьа
ҳалацәажәоит...
Издыруада, урҭ аҩзҵаарак зынӡак еимадамзар, ус
рымҳәои џьоукы: «Апоет доуҳала дчалароуп, егьырҭ зегьы башоуп иара изы!»
154

Ииашоуп даҽакгьы: абааш хан акьышәкьышәра, хьыразныла иҩычоу ауада дыҩнаҵа, ҿыки-бзыки иазҳәаша
фатәыла, жәтәыла астол рыхианы иахьгылоу дахартәа,
аха уахь инанамгар ҟалоит апоезиа, уа иҟамлар алшоит
ҳақла ацәажәара!
Уажәыҵәҟьа сара исҭахыз: аиҩызцәа ахьеиниаз
иҟазар ауп аҟәардәқәа, ас­тол, аҵәцақәа, баша асаанқәа.
Аԥшәма дышәҟәыҩҩзар, имазар ауп, зегь раԥхьа иргыланы, иара ихаҭа ишәҟәқәа рыдагьы, иԥсы еиԥш бзиа иибо
даҽа шәҟәқәакгьы, насгьы, урҭ адашьмаҿы икажьымкәа,
ицәгьа-ибзиа шькаԥк иҭазар ауп.
Абас аӷарԥшарра аныԥшуан ҳахьтәаз ауада, аха
аԥшәмаԥҳәыс Бела данаацәырҵлак, ма ацәажәара даналагалак, ауада мрахәагак ҩнаԥхазшәа иҩнылашаауан.
Аиҩызаратә хәылԥаз бзианы имҩаԥысит, иҟан
гәаартыла ацәажәарақәа.
Бела дрыԥхьеит сажәеинраалақәа, итәаз зегьы ргәы
иахәеит.
Римма Казакова лыҩнынӡа днаскьаганы асасааирҭахь
саауан. Схәыцуан: «Апо­ет иаша даҟәыҵыр еиӷьуп даҽа
бызшәак ахь иҩымҭақәа реиҭагара!»
Декабр 14
Иахьа Тҟәарчалҟа сцоит. Асааҭ 3 рзы акультуратә
Хан аҿы еилдыргоит «Ахра ашәа». Уи мҩаԥызго уи
Ахан аҿы еиҿкаау аԥсуа литературатә гәыԥ анапхгацәа
роуп. Ааԥхьаратә билеҭ снапы иакуп, ацәаҿы епиграфс
иарҭоит: «Иаҳауеи, сыԥсыхгьы са схаҭагьы, Акьахьба
иеиԥшында аԥсуаа зегьы!»
Сгәалашәарақәа рацәаны иадҳәалоуп ари ақалақь
ҿыц Тҟәарчал. Раԥхьаӡа уа снанагеит 1925 шықәса рзы.
Уа инхоз сан лаҳәшьа лҿы аанҿасра ҳаҟан саҳәшьа еиҳаби
сареи. Исгәалашәоит сан лаҳәшьа Маниа слываргыланы
155

Аалӡга аршьа анслырҵоз. Уажәы Кәазан адәыӷба станциа
ахьыҟоу, усҟан дәеиужьны ишьҭан. Ахахьшәа аҷандарқәа
еицрыхәхәа игылан. Арыӷьарахь ҩны еихагылак улаԥш
ақәшәон, актәи аетаж зегьы дәқьанын. Арымарахь
рацәак иҟамыз амҿы иалхыз уахәамак гылан. Убраҟа
инҵәон ауардын мҩа. Наҟ Аҟармараҟа инархәа-аархәаз
аҽымҩа ҭагалан. Лашькьындар ашьапаҿы аџьҵла гылан,
аҩада аӡрыԥхаҟа ицоз уи аҵлаҿы ианҩеилак, иаангылон,
Лашькьындар инаҵаныҳәаны, ацәашьқәа наганы аҵла
ашьапы инаддырҷаблон, сыбла ихыҵуам ацәашьы ҭааӡа
ианбылуаз... Урҭ зегь лакәхеит уажәшьҭа.
1936, 1937, 1938 ашықәсқәа рзы, Тҟәарчалҟа аара
хҭаскит. Зны сцалон аӡрыԥха, даҽазны саагылон ҳауацәа
рҿы.
Усҟантәи аҿар зегьреиԥш,сеигәырӷьон Тҟәарчал азҳара
иахьаҿыз. Уи иазыскит акым-ҩбам сажәеинраалақәа. Нас
кыраамҭа еиԥҟьеит уи ақалақьи сареи ҳаиқәшәарақәа.
Декабр 15
Иацуха Тҟәарчал имҩԥысит алитературатә хәылԥазы.
Ари зеиԥшыҟам хәылԥазын сара сзын. Сара сзын мацарагь акәӡам. Ари аиқәшәара хҭысны иҟалеит ақалақь иаланхо аџьажәлар зегь рзынгьы.
Зегь реиҳа иџьоушьаша, убри аҟара ажәлар аднагалт, атеатр иазкуамызт. Урҭ баша имҩахымҵит,
аҩымҭа ианалацәажәоз рыблақәа ирхыԥшылалак,
рнапы еинҟьашьақәа уҳәа, иҩашьомызт «Ахра ашәа»
ишаԥхьахьаз. Изусҭцәада, нас, ари аҭоурыхтә ҩымҭа
уадаҩ аилыргара згәаӷьыз? Ажәахә ибзианы иҟаиҵеит
СССР жәлар рартист Шәарах Ԥачалиа. «Аҳәсақәа рхырҿы ароман аҿы ишаарԥшу» атемала дықәгылеит Хынҭәԥҳа. Дықәгылеит аурыс ԥҳәыс арҵаҩы — уи инеиҵыхны
аҩымҭа дахцәажәеит. Убас лара лыбызшәала дықәгылт
156

қырҭуа ԥҳәыск, аҩымҭа данахцәажәа ашьҭахь ҿырҳәала
даԥхьеит Гр. Абашиӡе иеиҭагамҭахьтә ҵыԥҵәахак. Абасала, аԥсшәа змаҳауаз рзыҳәангьы игәыԥҵәагамызт ари
ахәылԥаз.
Урҭ зегьы уаҩ иибац, уаҩ иаҳац ауп, усҟак изџьашьа­
тәузеи?
Уаҩы иџьеишьаран иҟалаз даҽакуп: ашахтиорцәа
иаха шаанӡа ашахта цәыҵлашьцарәҿы арацәа ԥызҽуаз,
иахьа интеллигентк иаҳасабала рҽеилаҳәаны асцена
иқәгыланы ирыԥхьоит «Ахра ашәа» ацыԥҵәахақәа! Ма
ишԥаԥхьо уҳәарауазеи? Леиуа Касланӡиа иаԥхьашьа иадукыларгьы уацәыԥхашьарым! Иаԥхьон, рыбжьы ҭганы,
гәҭыӷьӷьала ҩыџьа аԥсуа зӷабцәагьы.
Уи ауыха еилыскааит, сҩымҭа «Ахра ашәа» ауаа ргәы
ишахәаз, уи ауыха даҽа зныкгьы агәра згеит аԥсуа литература ауаатәыҩса рыгәқәа рахь амҩа ҭбаа алхра ишаҿу.
Аҩымҭа бзиа аныҟала, аԥхьаҩ дҳамазаап, убама!
Апартиа ақалақь комитет актәи амаӡаныҟәгаҩ аҩ.
Шь. Шьакаиа ахәылԥаз аиҿкаара џьабаа ду адибалт. Иара
иоуп иаԥшьызгазгьы, иара иоуп напхгара азызуагьы.
Абас аԥсуа литература аӡыргара дахьаҿу сеигәырӷьоит,
иҭабуп ҳәагьы иасҳәоит.
Ахәылԥаз ашьҭахь, ишаԥу еиԥш, краҳфеит, краажәит.
Аҟәаҟа сандәықәлоз амашьына дсыцҭатәеит Артиом Амқәаб. Артиоми сареи амашьынаҿы ҳнеицәажәаааицәажәон, аха сара хәыцрақәак сырхагалан срыман.
Иарбанқәоу урҭ?
Рыҽзаладмырхәызеи аԥсуа шәҟәыҩҩцәа аусуцәа
рықалақь [аҿы] имҩаԥыргаз алитературатә хәылԥазы?
Аԥсуа литература ахырхарҭа сгәы иахәом. «Урыс
бызшәала заҟа ҭижьхьоузеи? Насгьы ахә шԥаршьеи?
Аԥсышәала ишыҟазаалакгьы, ианеиҭаргалак, ибзиахондаз?» Абри ауп ҳашәҟәыҩҩцәа реиҳараҩык гәҭыхас
157

ирымоу. Ари — чмазара цәгьоуп, азҩаҿкы иаҩызоуп.
Ари ачымазара гьежьуа ирылоуп Нхыҵаа ҳашьцәа
рлитературақәа рҟынгьы. Уа зыӡбахә ажәҩан аҟынӡа
ихаргалаз поетцәақәак рҩымҭақәа рхатәы бызшәаҿ
иԥсыҽуп, аԥхьаҩ игәаҿы иҟаӡам!
Ус ҳахьуама ҳаргьы?
Имцурахарц иҟоума, нас, Д. Гәлиа, С. Ҷанба, И. Коӷониа
иаԥырҵаз ашедеврқәа? Исуалузеи сара?
Абас сшынкахәыцуаз аҩны сааит, санышьҭалагьы
лассаамҭа сызмыцәеит, еихсыӷьшьа амамызт сыгәҭыха,
еилаҩынтуан схәыцрақәа. Урҭ зегь, ашьхыҵә реиԥш,
изырҵысыз Тҟәарчал имҩаԥыргаз алитературатә
хәылԥаз ауп.
Декабр 25
Қарҭ сыҟан. Сҩыза Р. Маргиании сареи ҳаибабон.
Ҳаҟан аҭыжьырҭа «Мерани» аҿы. К. Калаӡе излеиҳәо
ала, сҩымҭақәа томкны иҭыҵуеит ианвар анҵәамҭазы.
Уажәраанӡагьы адоговор ҳабжьамызт, уи аҽны
иҳабжьаҳҵеит.
Декабр 28
Ҷлоунтәи сааит. Исырҿыцыз сабацәа рыҩны
уеигәырӷьартә иҟалеит. Алгаразы рацәак нымхеит.

1971 шықәса

Ианвар 3
Уажәыҵәҟьа Ҷлоунтәи аҩны ҳаахалт. Шьҭа хәылԥазуп.
Уахь ҳаҟан Ҭамареи сареи, Гәында дҳаманы. Ахәыҷы
ахьҭа ҳацәлылалеит, дхәарҭамкәа дышьҭоуп. Уажәыгьы
агәыр анлыларҵо лҵәыуабжьы саҳауеит.
Ашықәс ҿыц сабацәа рхәышҭаараҿы ҳаԥылеит.
Ҳгәы­лацәа, ҳашьцәа ҳзымҩахыҵит, ҳаидтәалт, ҳазхара
ҳахәмарт, ҳаччеит. Арҭ ахымш сынхаҩын: амҿы ԥысҟон,
амца еиқәысҵон, сшәарыцон, аха аиаша сҳәар ами, схы
иҭагәаз ахәыцрақәа ҭымҵит, уажәы-уажәы сырҳәынҷо,
дара рахь сиаргон. Зны-зынла сыблақәа хкуан, баша
инаԥшуан акәымзар, акгьы рбаӡомызт. Даҽазныкгьы издырит, ақыҭахь нхара-нҵыра уаҳа хынҳәышьа шсымам,
мызкы-ҩымз аагылара сылшоит, уи инацҵан исылымшар ҳәа сшәоит.
Ианвар 4
Иахьа сҭыҵит аусура, ари 1971 шықәса ҳазнылаз
раԥхьатәи аџьамшуп. Иҟала сыздыруам, сгәы рацәак
иаҳәом. Иаабап уаҵәтәи амш исзаанагаран иҟоу!
Ианвар 7
Иахьа иҩны салгеит ажәеинраала «Аԥсадгьыл». Д. Гәлиа 1920 шықәсазы иԥсадгьыл иазкны иаԥиҵаз ажәеинраала иаҭакуп. Ҳәара аҭахума, Д. Гәлиа иажәеинраала
классика ҩымҭоуп, уи иаҵоу аидеиа ду иаҳагьы иарҵарып
ҳәа сазхәыцны ауп ари ажәеинраала заԥысҵаз, аԥсыҽра
шагымгьы здыргәышьоит. Ҳҿы зырцәажәо ҳлитература
иалшаз анаҳхашҭуагьы ҟалалоит, аф зысша!
159

«Ацынҵәарах» саланахалеит, сҿанаҳәеит, убри
салганы, знык о-о-ф гәышьа сызҳәар, издыруада
ажәеинраала шьахәқәак аԥысҵаргьы. «Ацынҵәарах»
аӷьырак саҩызгар ҟалап даҽа мызки мызки бжаки рыла,
нас салагоит, аԥхьатәи адаҟьа инаркны ахҩылаара,
даҽакала иуҳәозар, салагоит ашьалашьынра. Ус ус, акаҿы
ишԥасызкылымгари!
Ианвар 9
Иахьа Ҟабардантәи ажәытәтәи сҩыза Ҳашьым Теунов
исзааишьҭит «Ошхомахо», уа иануп сажәеинраалақәа
хԥа, ҟабарда бызшәала еиҭаганы. Сеигәырӷьеит уаҩы
ишимбац. Иахьаҵәҟьа изызҩит аҭак иҭабуп нацҵаны.
Киевнтәи исоуит Н. Новицки исалам, уи Ашықәс ҿыц
сыдиныҳәалоит, нас иааицҳауеит «Ахра ашәа» аиҭагара
ишаҿу.
Ианвар 17
Иниасит аобласттә партконференциа. Абызҳәацәа
ирылаз амхреи-аҭареи рҭыӡшәа аҵыхәа ԥҵәеит. Еилыхароуп, хҭацәыхак сымаӡам. Абар иааҳадгылеит Аԥсны
50 шықәсхыҵра аныҳәа, ҳаԥхьа ишьҭоуп Қырҭтәылатәи
акомпартиа аизара ду, уи шаҳҳәо, иааҳадгылоит
Иреиҳаӡоу Асовет ашҟа алхрақәа, нас сара исызҭарыда
ахҭацәыха? «Ацынҵәарах» аамҭала иԥхьаскыр акәхеит.
Ианвар 19
Иахьа салгеит ажәеинраала «Аԥсны». Сгәы иҭаз зегьы азымҳәагәышьеит, иҟалап иҳәоу амаҷгьы иԥсыҽны
иҳәазар!.. Аха уеизгьы март 4 аҽны ныҳәаҿак иаҩызоуп!
Ианвар 23
Иахьа абиуро ачленцәа зегьы ҳаиццеит Галҟа,
ҳахәаԥшырц ҳгәы иҭоуп Ингур ГЭС. Ирымҳәои, мшәан:
«Ла иабо, хы иаԥсоуп».
160

Лассы Галтәи амшын асаркьа еиԥш ҳнанԥшылеит,
нас шхәала ҳахныҟәалеит. Аргылара аначальник Есакиа
даҳԥылеит, зегьы нҭырҷҷаны иҳаиҳәеит.
Сыбла иабаз акыр анырра снаҭеит.
Ианвар 24
Иацы Гал араион аҿы избаз убасҟак исылаҽит, зынӡаск
сшымгәыӷӡоз жәеинраалақәак снамырҩыр амуит. Акы —
«Галтәи амшын», егьи — «Ажәытә мҩа ашәа». Макьана
урҭ цәалоуп, игәылсмыршәац, рацәак иаԥсамзаргьы сыздыруам...
Уаха Қарҭҟа сцоит. Уаҵәы иаатуеит ақыҭа нагӡком
рхантәаҩцәа реизара, уа сықәгылан ацәажәара сыдуп.
Февраль 7
Уаҵәы Москваҟа амҩа сықәлоит, Ҭамара дсыманы.
Уи дышьҭасҵарц сҭахуп Кунцево ахәышәтәырҭаҿы. Саргьы гослитиздатаа снарыдҵаалап, уа томкны иҭрыжьуа
сҩымҭақәа снарышьҭаҵаап, насгьы сҩызцәеи сареи хаиқәшәап, ҳаицәажәап, ицәгьаӡам, шықәсык ахь
знык акәзаргьы, апровинциаҿы иӡыфан иҟоу ауаҩы
аҳҭнықалақь «аҳауа» налбааидалар!
Уантәи Қарҭҟа сыԥрыроуп, сыҟазароуп 24-тәи апартиа аизара ду анаадыртуа аҽны.
Ҳаи, анаџьалбеит, избоит, сымҩа ахьанҭара иаҳа-иаҳа
ишсықәыӷәӷәо!
Амҩа сықәламҭаз исҳәарызеи? Сынтәа Д. И. Гәлиа
идиплом аиуразы иқәдыргылеит: Шь. Ҵәыџьба иажәеин­
раалақәа; Амԥар исахьаҭыхымҭақәа, Нелии Ивани Ҭараа
рҩымҭақәа.
Февраль 15
Амза ааба инаркны иахьанӡа Москва сыҟан. Ачымазаҩ
ахәышәтәырҭаҿы дышьҭасҵеит.
161

Москвантәи сҩызцәа аӡәгьы дсықәымшәеит. А. Твардовски дычмазаҩуп, дхәарҭам. К. Симонов Кисловодск
дыҟоуп, М. Луконингьы дычмазаҩны дышьҭоуп.
Асасааирҭа «Москва» аресторан аҿы машәыршәа
дсықәшәеит Ҟаисын Ку­лиев. Апоет иҩымҭақәа ҩ-томкны
Гослит аҿы иҭыҵзаап, урҭ атомқәа ҳамҭас исиҭеит, инапы аҵаҩны.
Гослит аҿы иҭыҵран иҟами сара сҩымҭақәагьы томкны, аха уи амра анақәыԥхо сеидру! Уи аҭыҵра сара
сашьҭамлар, иашьҭалода? Арахь ашьҭалаха сызҭада,
кырҵуеит сара сҳәынҭқарратә чынуаҩхеижьҭеи.
Аҩны сахьааиз Бенур дычмазаҩны дышьҭоуп, ашьахалара имоуп, иаразнак ахәышәтәыраҭахь даагеит.
Сымацара аҩны сааххалт.
Аилахара ӷәӷәа ҳҭагылоуп аусураҿы. Ишахәҭоу
иаԥылатәуп Аԥсны АССР 50 шықәсхыҵра аныҳәа ду.
Асасцәа маҷҩымкәа иаҭаарц иҟоуп ҳаԥсадгьыл. Урҭ
рԥылара, ишахәҭоу еиԥш рыдкылара — ус имариам!
Амшгьы зеиԥшрахо сеидру. Идыруп, март есқьынагьы
ихьаҳәхьачоит. Ихәашхәашоит.
Февраль 20
С. Ҷанба ихьӡ зху Аҳәынҭқарратә театр аҿы иахьа иҳамоуп И. Папасқьыри, М. Аҳашбеи, сареи, аҿари
ҳаиԥылара.
Ирасҳәарызеи? Арахь — ҽазыҟаҵара сымаӡам.
Февраль 21
Иахеи иахьеи неицырхырааны, саԥхьеит В. Аҵнариа
ишәҟәы «Творче­ство Б. Шинкуба. Лирика, эпос, поэтика».
Ҳәарак аҭахӡам, В. Аҵнариа абаҩхатәра ду Анцәа изанеишьаз литератураҭҵааҩуп. Уи ҳнарбеит ари ашәҟәы.
Ҵоуп, џьара-џьара иҷкәынра даамҵанарсцәоит, аха уи
162

усҟак ишәарҭам, аамҭа иарҽеиуеит зегьы. Аҩымҭақәа
рыхә ашьараан, маҷ-саҷк дахнаԥаауазаргьы, обиективра
иҽадкылан даауеит.
Зҩымҭақәа ирыхцәажәаз автор иаҳасаб ала акәым­
кәан, хар амамкәа аԥсуа литература здыруа, бзиагьы избо
ԥхьаҩык иаҳсабала уахәаԥшуазар, ари ашәҟәы иагуп:
1. Азҵаарақәеи апроблемақәеи ашәҟәы иқәнаргыло
ҭоурыхла ирызнеим, убри аҟнытә аԥсуа литература
аҿиара апроцесс иаҟәыҭхашәоуп ишаабо.
2. Апоетика дахцәажәоит, ари иуадаҩӡоу зҵаароуп,
еиҳаракгьы аԥсуа поезиаҿы, нас ажәеинраалақәа еилургар ҟалома урыс бызшәала еиҭагақәоу рыла?
3. Автор давсуеит аԥсуа милаҭ сахьаҩыратә
хәыцшьа. Игоит адәныҟатәи еицырдыруа ԥшьыркцак, уа
иҭеицалоит азҵаарақәа жәпакы. Уа иҭамӡаз аҩымҭа иара
изы ма иԥсыҽуп, ма акгьы иаԥсам.
Мшәан, аԥсуа литература иара аԥсы ахамзар, иара
аԥштәы амамзар, нас илитературоума? Иҟоума аԥсуа
литература иалшаз аихьӡарақәа? Урҭ иарбанқәоу?
Ҳзыхцәажәо ашәҟәы иаҳнаҭома абарҭ зегьы рҭак?
Март 8
Иага џьабаа аабазаргьы, иага ҳгәаҟзаргьы, ишахәҭаз
имҩаԥаагеит ҳмилаҭ ныҳәа ду — Март 4! Аԥсны ианар­
шьеит Аҳәынҭқарратә ҳамҭа, иҟан официалла адны­
ҳәаларагьы.
1936 шықәса анҵәамҭазы Нестор Лакоба анышә дарҭон.
Аҭаҳмада ҟәыӷа Барцыц Басиаҭ даақәгылан, дцәажәеит
уи аҽны. Ус иҳәеит: — Дадраа, уаҳа ишәасҳәагәышьозеи,
аԥсуаа ишаԥшаԥуа иҳазгылаз ҳаеҵәа ааҳәит!
Ҳзыниашаз ибозаарын аҭаҳмада!
Уинахыс заҟа ҭагәҭасра ҳрықәшәазеи? Заҟа
мыҟәмабара рхыргазеи аԥсуа жәлар?
163

1936 шықәса еиқәаҵәа аан, Аԥсны иацәҭахеит
иреиӷьыз аҵеицәа.
Аџьынџьтәылатә еибашьра Ду иахәлабгеит зықьҩыла
аԥсуаа рҿар.
Аԥсуаа ранбан рымырхит, рышә адыркит амилаҭ
школқәа.
Ақыҭақәа, аҳаблақәа, аӡиасқәа ржәытә хьыӡқәа рхыхны ақырҭуа хьыӡқәа рхырҵеит.
Мраҭашәаратәи Қырҭтәыла араионқәа рахьтә
ҵыхәаԥҵәа рымамкәа Аԥсныҟа иааргон ахҵәацәа.
Абарҭ зегьы зыбла иабаз соуп сара, абарҭ зегьы
гәырҩацәгьала изхызгаз соуп сара...
Март 2 рзы абиуро иалаз ачленцәеи Аԥсны аиҳабыреи
ҳнеит аботаникатә баҳчахь. Нестор Лакоба ибаҟа аԥхьа
ишьҭаҳҵон ашәҭшьыҵәрақәа. Сара сахьгылаз еидара
хьанҭаны исықәыӷәӷәаз рацәоуп. Уи даныржуаз аҽны
сызлаԥшыз инаркны, акакала саԥхьа ииасуа иалагеит анҭ
амыҟәмабарақәа. Сыблахаҵ аагьежьын, скаҳарц маҷк
ауп исыгхаз...
Абарҭ зегьы гәык излаҭаӡоузеи, хшыҩк излашьҭнахуазеи, анаџьалбеит?!.
Март 12
Иахьа Гәдоуҭа апартиа араиком апленум амҩаԥгара
салахәын. Бзыԥын иахьабалакгьы ахәыҷы инаиркны аду
иҟынӡа Аԥсны АССР 50 шықәсхыҵреи аҳамҭа ду иарҭази
ргәы шьҭыхны иамоуп. Зегьы агәырӷьара шырҿықәу
уахьнеилакгьы иубоит.
Апленум ашьҭахь Вова Ҭаниеи даҽа хҩык-ԥшьҩык
ҳацны Афон ҳааит. Уа ҳнеидтәалан, краҳфеит, краажәит.
Абраҟа ҳахьеидтәалаз сырзаԥхьеит сажәеинраала
«Аԥсны».
164

Март 13
Иахьа схалазаҵәык аҩны сааҩнахеит. Бенур иаха иан
лахь Москваҟа дцеит. Биана лхәыҷқәа лыманы луадақәа
рҿы дыҟоуп.
Иаацәырызгеит «Ацынҵәарах», уажәшьҭа сналагаргьы цәгьа избом, аха ариабжьарак сызлаз ахын­
ҭаҩынҭара ароман саҟәыганы убриаҟара хара саргылт, сызлалагаша сыздырӡом. Уиадагьы, ицәырҵыз
адакументқәеи, сзыԥхьаз аҷыда литературеи даараӡа
сдырхәыцит. Ароман иҩны исымоу ахқәагьы џьаракҩыџьара сеиҭарыхәамԥшыр ԥсыхәа сымамкәа сааҭагылт.
Зегь раԥхьаӡагьы аҵыхәтәантәи ахы, изыҩхьоу наҟ
инышьҭаҵаны, даҽакала идәықәсымгалар, сџьабаа зегьы башахоит. Уи азыҳәа исҭахуп аҭынчра, ахҭацәыха,
агәамч, агәаҳәара, аха изласоурызеи урҭ?!.
Маи 2
К. М. Симонов иԥҳәыси иареи ҳаҩны иҟан, урҭ
иҩарыдтәаларц саарыԥхьеит сгәылацәа: В. Кобахьиа,
И. Амҷба, Ш. Лакоба уҳәа убас даҽа ԥыҭҩыкгьы. Асас
ҳамҭас исзааигеит аҭаҭынжәга, иара иҭарԥсо аҭаҭынгьы
нацҵаны. Лари­са Алықьса-иԥҳа ҳамҭас исылҭеит Москва
иҭлыжьыз лышәҟәы «Лессе».
Сара К. Симонов исҭеит алабашьа, лара илаҭәасшьа­
шаз акгьы сԥыхьамшәеит.
К. Симонов сныҳәаҿа анникылоз астол иахатәаз
аҩызцәа ус реиҳәеит: «Ари дызҿу ароман «Ацынҵәарах»
дзалган иҟалозар, ижәдыруазааит аурыс бызшәахь сара
ишеиҭазго!»
Маи 8
Иахьа Аҟәа имҩаԥаагеит Қырҭтәылатәи ССР 50
шықәсхыҵра амшныҳәа. Уи ыҟан С. Ҷанба ихьӡ зху
165

Аҳәынҭқарратә театр аҟны. Сара соуп аиубилеитә хәыл­
ԥазы аазыртыз, аҵыхәтәанынӡагьы имҩаԥызгоз.
Ҳаизара далахәын Қарҭнтәи иааз Гь. С. Ӡоҵениӡе. Аизара ашьҭахь уаххьа ҳфарц ҳахьеидтәалаз ашҟа К. Симоновгьы днаԥхьан.
Ажәларқәа рыиашьаразы аныҳәаҿа анааныркылоз, Ӡоҵениӡе иажәа даланахалацәеит. Уи еиҳарак
иақәырӷәӷәаны далацәажәеит аурыс шовинизм даара ишшәарҭоу, иаанкыламзар аԥырхага шыҟанаҵо.
«Было время, — иҳәеит иара, — когда только и слышно
было «старший брат, великий русский народ, как-будто
другие народы вовсе не существовали!» К. Симонов
инақәырцҵакны ус ажәа ныбжьаиршәит: «Да, я тоже
хорошо помню это время. Делая лозунгом «вели­кий
наш старший брат», тогда нельзя было произнести слово «абхазский народ — ведь это же было!» Ӡоҵениӡе уа
дааҿахеит, ииҳәаша иҿамшәауа.
Астол ҳанахыҵ, Ӡоҵениӡеи сареи маҷк иаӷьны
ҳаицәажәеит: «Шәышықәсала аҭоурых змоу ҳаиашьара
иаҳа-иаҳа арыӷәӷәара зылшо ауаа шәзықәыргылом.
Инаӡақәам, иҵәырҵәыруа иҟоу акадрқәа уасхырс
ишьҭышәхуеит, урҭ аиашьара арыӷәӷәара акәым,
аԥыр­хага арҭоит, аа, абар, Г. И. Берулава дшаҳаҭуп! —
сҳәан, дааганы асас дааидсыргылеит. Аха Ӡоҵениӡе уи
имаҳаӡазшәа иара итәы даҿын: «Џьоукы-џьоукы аԥсуаа
ақырҭшәа рдыруазаргьы иацәыԥхашьаны ирҳәаӡом!»
— Уи иамур уаҩы ихы иқәикып, — ныбжьазгалт сара, — ақырҭшәа здыруеит ҳәа спекулиациа аныҟарҵо —
абри ауп ихәарҭам!
Ӡоҵениӡе уи акгьы ахимҳәааит.
Абас убри ауыха кыр ҳаицәыхьшәашәаны ҳаиԥырҵит.
О, анаџьалбеит, рҵыхәа анбаԥҵәои абарҭ иреиԥшу
ацәажәарақәа?!.
166

Маи 10
Иахьа Тҟәарчал сыҟан. Ашахтиорцәа аҳәынҭқараа
иранаршьаз аҳамҭақәа рысҭеит. Шьоҭа Шьакаиа — апартиа ақалақь комитет актәи амаӡаныҟәгаҩ, иареи сареи
кыраамҭа ҳаицәажәон. Маҷк игәы ԥҵәаны дыҟоушәа
збеит, измааноу сеидроу.
Маи 11
Иахьа ашамҭазы Сократ Аланиа дыԥсит. Ҳзыҩноу аҩ­
на­ҿы раԥхьаӡатәи лыԥсаауп ари. Амҽыша акәхоит ижра.
Маи 12
Иахьа сымшироуп, исхыҵит 54 шықәса. Аҭаацәа
ишыҟарҵалац еиԥш, аӡәык-ҩыџьак ҳаарыԥхьан, ҳааид­
тәалан ари арыцхә азгәасҭарц сҭахын. Аха иаалырҟьан
Қарҭҟа ацара сықәшәеит. Уахь ицоит Аԥснынтәи шәҩык
инареиҳаны, рҽаладырхәуеит Қырҭтәылатәи ССР 50
шықәсхыҵра иазку аныҳәа амҩаԥгара. Маи мза 16-нӡа
ҳзыхынҳәӡом.
Маи 16
Иахьа сааит Қарҭынтәи. Уа имҩаԥысит агәырӷьара
еилатәара. Қырҭтәылатәи ССР иахыҵит 50 шықәса. Шьалеи лаӷырӡылеи икәабо ақырҭуа дгьыл иқәшит агәырӷьара
ашәа. Ақырҭқәа рымацара ракәӡам, ареспублика иаланхо
амилаҭқәа зегьы ақәгәырӷьеит ари аныҳәа.
Асас ду Л. И. Брежнев дықәгылан данцәажәоз,
аԥсуаа­гьы рыӡбахә иҳәеит. Уи инаҵшьны иазгәеиҭеит:
«Қырҭтәыла иамоу аихьӡарақәа рҿы иҟоуп аԥсуа
жәлар рыхәҭаагьы». Москва аханӡаҵәҟьа итәоу ауаҩы,
жәынгьы-ҿангьы ас аргама ицәырган аԥсуаа рыӡбахә
аӡәгьы имҳәацызт макьана. Уи ҳара ҳзыҳәа даараӡа
акрызҵазкуа, усуп ҟәыӷарыла ҳхы иаҳзархәар.
167

Аҟәа ҳанааи, аҽны С. Аланиа дыржуан, ажәлар рацәан,
сызбалак зегьы иазҵаауан Қарҭ имҩаԥысуаз аизара атәы,
уи хатә гәырӷьарак еиԥш иахцәажәауан.
Маи 17
Иахьа еиҭаацәырызгахит «Ацынҵәарах», ариабжьаракгьы ус ауп, аҩра сналагоит, нас акы саҟәнахуеит. Ари
рыцҳарагәышьоуп!
Иахьа ажурнал «Алашара» аредколлегиа рыман, саргьы салархәны. Иӡбаны ишьҭырхит ажурнал адаҟьаҿы иаадыртырц аимак-аиҿак аҟәша, «Иахьатәи аԥсуа поезиаҿы
анапҟазара» ҳәа хыс иаҭаны, ҟәыӷарыла иаҳзеиҿкаар, ари
ҳлитература иахәарҭоу усуп. Саргьы исзеиԥштәуазар,
сҽаласырхәырц сҭахуп. Аԥсуаа ус рҳәоит: «Абла ахьҭам
алаӷырӡ аауам». Иԥшаатәуп, бжьыҭгалагьы иҳәатәуп
апоезиаҵәҟьа ахьыҟоу. Иҟамзар — ишыҟамгьы аргама
иҳәатәуп. Аха уи мацарагьы азхом. Иаԥсҭазашьоузеи
ҳпоезиа? Иабанӡарылаҵәахьоу ажәлар? Ҳпоезиа-мца
ҿымцәарц азы, абарҭ зегьы рҭакқәа ҟаҵалатәуп.
Маи 23
К. Симонов Гәылрыԥшь идача аҟынтәи еиҭаганы
исзааишьҭит, иара ӷәӷәала игәы иахәаз сажәеинраала:
«Схәыцуа сгылоуп, саҵәца кны». Аиҭагамҭа сгәы иахәеит,
аоригинал иазааигәоуп.
Ииун 6, 7, 8, 9
Ариабжьарак Қарҭ сыҟан, ара имҩаԥысуеит Аҟәатәи
С. Ҷанба ихьӡ зху адраматә театр агастрольқәа. Излазбо ала, ишьахәны имҩаԥысуеит, амала, ишахәҭоу
еиԥш репертуарла еиқәшәагәышьам. Қырҭтәылатәи
атеатртә уаажәларра ахантәаҩы Додо Анҭаӡе хыс даманы имҩаԥысит аилацәажәара. Уи саргьы салахәын.
168

Ара иҟан арҽхәарагьы акритикагьы. Д. Анҭаӡе сиҳәеит
аилацәажәара астенаграмма Аҟәаҟа иаҳзынеиҭиирц. Уи
анҳаулак, инарҭбааны имҩаԥгатәуп аилацәажәара.
Ииун 24
Уаҵәы ҽынла, асааҭ жәаҩа рзы Москваҟа амҩа
сықәлоит. Уа иаатуеит V зегьеидгылоу ашәҟәыҩҩцәа реизара ду. Иҟаларушь уи аизараҿы ҿыхтыла ацәажәара?
Ахы акыргьы здыруада ахалтура иаҿагылаша ақәԥара?
Ииун 25
Москва, аколоннақәа рзал аҿы. Ара имҩаԥысит Луговскои 70 шықәса ихыҵра иазкыз ахәылԥаз. К. Симонов иақәнагахашаз аԥхьажәа ҳәаны иааиртит ахәылԥаз.
Иқәгылеит иахьатәи аурыс поетцәа иреиӷьу ҳәа иԥхьаӡоу
ԥшьҩык роума, хәҩык роума. Ахәылԥаз мҩаԥысит
аԥхарра аҵаны.
Ииун 28
ЦДЛ аҟны имҩаԥысит ашәҟәыҩҩцәа рпленум,
ихьшәа­шәаӡа, игәырҿыӷь-гәыԥҵәагаха.
К. Симонови, Р. Маргиании, сареи Москва ҳалҵны
ҳцеит Симонов идачахь. Р. Маргиани уа дааныжьны Константин Михаил-иԥеи сареи ҳцеит А Твардовски ибара.
Ҳҩыџьагьы ачымазаҩ дахьышьҭоу аҩнахьы ҳшьамхы
ҳазнагомызт, ҳара ҳзы ихаҳәраҳатәхеит уахь анеира, аха
ҳҩыза дҳамбар ҟалозма.
Амра аҭашәара иаҿын, Москва амҵан абнара еихашьшьы игылан, аԥсаатә рыбжьы аҷыдахаз даҽак уаҳауамызт,
иууаӡа иҭынчран, ҳҩыџьагьы ҳахқәа ҳақәыжь ҳнеиуан.
Агәашә аҿы даҳԥылеит, гәаҟра згым Мариа Иллариониԥҳа. Сара ҭахык иеиԥш сгәыдылкылеит, дсеигәырӷьеит.
— Дышԥаҟоу? — ҳҵааит ҳҩыџьагьы.
169

— Ԥыхьа аасҭа, издыруада... — дааҿахеит лара, —
шәаала, шәара шәыблақәа рыла дыжәбап шәҩыза! — лҳәан,
днаҳԥызаны лҿыналхеит. Сара иага сҳәаргьы, Александр
Трифон-иԥа ишьапы дықәгылан даҳԥылоз џьысшьон.
Аха дабаҟахыз адауаԥшь иаҩызаз ахаҵа, дмаҵәыхәахәха
акресло дантәалан ателевизор дахәаԥшуан. Ҳаниба,
иблақәа ааихаччеит, ҳгәыдикылт. Аҟәардәқәа ҳҩарыхан,
наҟ-ааҟ ҳааиватәеит. Иблақәа ҭаа дҳахәаԥшуеит, игәы
иҭоу иҿы иазҳәомызт. Сихәаԥшуеит, избахьаз ауаҩы
нырҳара ду дабаҟоу, ачымазара рыцҳашьарада дафахьеит, илахь заҵәык еицакым макьана. Ҩынҩажәа минуҭ
инареиҳаны убра ҳаидтәалан.
— Баграт, расскажи что-нибудь! — абри акзаҵәык
ауп иҿы иҭшәаз. Саргьы ак насҳәаҩасҳәеит, аха уи
зхәарҭагәышьазеи. Александр Трифон-иԥа ишәҟәы
ҳамҭас исиҭарц иақәикит, Мариа Илларион-иԥҳа атом
изаалгеит, аҩыга нақәҵаны, аха ачымазаҩ инапқәа
аҩыга рзышьҭымхит, иқыџьқыџьуан. Нас иара ус инапы
анымҵакәа исиҭар акәхеит. Абри асахьа иахәаԥшны згәы
иҭамҵәыуашаз дҟаларымызт.
Ҳаиԥырҵит ҳҩыза ду. Агәашә ҳанынҭыҵ, даҽазнык
саахьаҳәит сышьҭахьҟа. Ари ҵыхәтәантәиуп, уаҳа дызбашам сҩыза. Бзиала, Александр Трифон-иԥа! Уара ҳазну
ашәышықәса апоет ду. Аԥсра удыскылом, аха аԥсцәаҳа
ушә даалагыларгьы, уара упоезиа аҿаԥхьа аԥсра мычхарак амаӡам.
Ииун 29
Кремль. Асааҭ жәаба. Иаатит V СССР ашәҟәыҩҩцәа
реизара ду. Уаҳа идмыргәагәеит, аԥшьымш рзы иалгеит. Ирацәан ақәгыларақәа, аха К. М. Симонови Е. Евтушенкои рықәгыларақәа иаҳа сгәы иахәеит. Ицәажәоз
зегьы еицҿакны иаҵыршьуан ҳлитература аԥсҭазараҿы
170

акритика аԥсыҽра, аха аӡәгьы хьыӡҳәала афактқәа
дрылацәажәомызт. Иаақәгылалак еицҿакны ирҭахны
иалацәажәон ахалтура, аҩымҭа цәышҳабиқәа раанкылара, аха аӡәгьы инҭкааны имҳәеит урҭ иҟьаҟьаӡа
агәашә рзаазыртуа аҭыжьырҭақәа рҿы аусқәа шхәарҭам.
Иаақәгылалак иаҵыршьуан ажәларқәа рыиашьара
арыӷәӷәара, аха аӡәгьы иҿыҵымшәеит уи иаԥырхагоу, уи
еиҵазҟьауа аҭагылазаашьа. Иҟалазеи? Иаахтны ҳагхақәа
ҳазрыламцәажәозар, изааԥхьатәузеи аизара ду?
Ииуль 1
Гәыԥҩык ашәҟәыҩҩцәа ҳаиниеит Павел Антакольски иҩны, идаҳныҳәалоит 75 шықәсхыҵра. Ара иҟан:
К. Симонов, В. Орлов, М. Бажан, К. Калаӡе, Л. Первомаиски, М. Алигер, Б. Ахмадулина.
Б. Ахмадулинеи сареи ажәеинралақәа ҳрыԥхьеит.
Нас иара аԥшәма П. Антакольски макьана иимкьыԥхьыц
апоема ацыԥҵәаха даҳзаԥхьеит. Ари ахәылԥаз сгәы
иахәеит. Гәҭыхала ацәажәара ахьыҟоу есқьынагьы усоуп.
Иагаумҳәан, «ачуан ду аӷьара дууп» ҳәа Москва аԥсҭазара
амоуп апоезиа ду, уи ҳаракны изкугьы маҷыҩӡам!
И. Козловски изынсыжьит Аҟәа урыс бызшәала
иҭыҵраны иҟоу сажәеинраалақәа реизга, исҭахуп уи аредакциа азиурц. Уи дыԥхьырцәуп, аизга ишахәҭоу инапы
ахигап, насгьы рацәак идирхаларым.
К. Симонови сареи ҳаиццеит Гослит ашҟа. Уа
иқәгылоуп сҩымҭақәа томкны рҭыжьра. К. Симонов
аԥхьа­жәа шиҩуала ажәа риҭеит. Адиректор ишьахәны
ҳидикылеит, издыруада, уажәшьҭа ҳусқәа маншәалахар.
Ииуль 5
Иахьа иҳамоуп Иреиҳаӡоу асовет актәи асессиа,
сеиҭалырхраны иҟоуп Апрезидиум ахантәаҩыс. Ари
171

ԥшьынтәхоит салырхуеижьҭеи,
хәтәантәихаргьы.

издыруада

егьҵы­

Нанҳәа 8
Уаҵәы шаанӡа Кисловодска амҩа сықәлоит схала.
Уахь изгоит «Ацынҵәарах» аҩбатәи ахәҭа. Уи сзалган
сзыхынҳәыр — уи акәхоит ахаҵарагьы!
Октиабр 25
Иахьа раԥхьаӡакәны аҳәынҭқарратә театр аҿы
дықәгылеит смаҭа хәыҷы Гәында. Ашьыжь даԥхьеит
ажәеинраала, ахәылбыҽха акәашара далан. Анцәа
иџьшьоуп убригьы ахьызбаз!
Октиабр 3О
Иахьа сшалгара салгеит «Ацынҵәарах» актәи ахәҭа.
Искьыԥхьит амашьынкаҿы. Снатәан, снапала аурыс быз­
шәахьы еиҭазгеит цәаҳәанҵала уи ахәҭа. Хымш рышьҭахь
К. Симонов исҭеит.
Иаха дысзасит, ҳаиқәшәарц шиҭахыз ансеиҳәоз усгьы
иажәа иналеиҵеит:
— Это сильная вещь!
— Как Вы успели прочитать за эти дни?
— Не оторвешься! Давай встретимся, нам надо поговорить! — иҳәеит уи.
Ахәылбыҽха К. Симонов идачаҿы ҳаиқәшәеит.
Ноиабр 2
Иахьа Киевнтәи дааит Довженко ихьӡ зху астудиа
аҟынтәи, апартбиуро амаӡаныҟәгаҩ Рема Михаил-иԥҳа
ҳәа ԥҳәыск. Уи иаалгеит ажәабжь ҟаимаҭ: Киеваа ирыдыркылеит «Ахра ашәа» иалху асценариа, «Хҭарԥа шкәакәа»
зыхьӡысҵаз. Рацәак мырҵыкәа аҭыхра иалагоит.

172

Ноиабр 4
Гәылрыԥшь К. Симонов идачаҿы ҳаидтәалоуп иареи
сареи. Уи даԥхьеит цәаҳәанҵала еиҭазгаз «Ацынҵәарах»
актәи ахәҭа. Аҩымҭа игәы иахәеит, аиҭагарагьы иара ихы
иадиҵеит.
Азгәаҭақәа иҟаиҵаз, еиҳарак аиҭагара арманшәалара
иатәу роуп урҭ. Аӡшәах еиԥш аҭоурых мшын ихбалаз аублаа разҟыцәгьақәа, издыруада, уажәшьҭа рыхьӡ
ажәларқәа ирдыруа иҟалар.
Ноиабр 5
Шәҟәыкны иҭрыжьыз, А. Твардовски илирика ианаршьеит Аҳәынҭқарратә премиа. Сеигәырӷьеит акы
еиԥшымкәа! Ари иҳаку усуп. Иара дычмазаҩ гәаҟуп, издыруада, игәы ҭнаргәырӷьаар.
Москвантәи
ателехәаԥшра
аҟынтәи
гәыԥҩык
ауаа рыҽҳадыргалеит, К. Симонови сареи ҳақәгылан
адныҳәалара ҟаҳҵеит, ҳҩыза, А. Твардовски ишәҟәы
апремиа ахьанаршьаз аҵыхәала.
Ноиабр 6
Иахьа К. Симонов иҭаацәеи иареи ҳрыԥхьеит
ҳнеидтәалан краҳфарц. Урҭ наагеит Ешыра ақыҭан
Аҩӡбак иҭаацәараҿы. Ҳаидтәалара лахҿыхын, ахаара
аҵан. Арҭ аҩымш руакы К. Симонов иҩныҟа дхынҳәуеит,
уажәшьҭа маинӡа Аԥсныҟа дзааӡом. «Ацынҵәарах» актәи
ахәҭа иманы дцоит, ианвар нахыс аиҭагара далагоит.
— Уара угәы рҭынчны уроман нагӡала, аус ду уаҿуп,
ақәҿиарақәа узеиӷьасшьоит! — снапы рӷәӷәаны иаанкыланы, абарҭ ажәақәа сеиҳәеит ҳанеиԥырҵуаз.
Ноиабр 14
Амҽыша. Аҩны сыҟоуп, сгәы рҭынчны сҩырҭа
снадтәалеит, аха акалам ашьҭыхха смоуит, адырра сыр­
ҭеит Ҟабарда аҽыҩ исырҭаз амашьына иақәыргыланы
173

ирыман иааит ҳәа. Асасцәа срыԥхьеит аҩныҟа. Лассы
аҽыҩ амашьына иақәыргыланы ҳаҩны иааҵагылеит.
Уаҳа ԥсыхәа сымам, асасцәа сыманы Ҷлоуҟа
сдәықәлар акәхоит. Ус иагьыҟасҵеит. Очамчыратәи араион анапхгаҩцәагьы аӡәык-ҩыџьак амҩан исықәшәеит.
Ҷлоу аусҳәарҭа ашҭа ҳаннықәгыла, амашьына
аанаҳкылан, аҽыҩ налбааргеит. Уи хьӡыс иамоуп «Чатвар». Уамашәа иԥшӡоуп, ашьабсҭа еиԥш икалаӡа игылоуп, сабаанагеи ҳәа инаԥшы-ааԥшуан. Ганкахьала
аҽы сеигәырӷьоит, ганкахьала-ирыцҳасшьоит. Иҟалап,
аҳаиуанҵәҟьагьы аԥсадгьыл иазхьуазар.
Ашьҭахь
сымаҳә
Ҷатала
Ҷалакәуа
иҩныҟа
ҳамҩахыҵит аҽыҩ ҳаманы. «Чат­вар» аӷәра ааҿыхны
ашҭа ианнықәаҳҵа, иаразнак «Сахьаанагаз адгьыл улԥха
сыҭ!» аҳәозшәа, абӷа инықәианы инаҳәы-ааҳәуа ибылгьеит. Ҟабардатәи аҽыҩ дацааит иара «абаӡӡеи» атренер. Ауыха Ҷлоуаа зегьы еизаны иахьыҟаз, Уанка Адлеиба иԥа еиҳабы ԥҳәыс дахьааигаз деигәырӷьаны ачара
иман, асасцәа уахь имҩахаагеит. Адырҩауыха Тышә
Шьынқәба иҩнаҭаҿы, ҷыдала аҽыҩ ҳзаазгаз рзыҳәа ачара еиҿыркааит.
Асасцәа цо ианалага Ҷлоуаа рыҷкәынцәа ашәыр,
афатә, арыжәтә уҳәа ҳамҭас инарыҭаны, Афоннӡа инаскьаргеит асасцәа.
Ҳашьцәа Ҟабардаа даараӡа ҳаҭырла иҳазныҟәеит.
Издыруада, ари аҽыҩццышә иҳанаршьаз символзар,
иҟьаҟьаӡа иаатырц иҟазар, зқьышықәсақәа ирылган иаагоу ҳҭоурых мҩа!
Ноиабр 15
Уажәааигәа Д. Гәлиа ихьӡ зху адиплом анашьара иазку
акомиссиа ишьҭырхыз ақәҵара иабзоураны апремиа ранашьахеит И. Ҭарбеи асахьаҭыхҩы Т. Амԥари.
Т. Амԥар, ииашан, абаҩхатәра змоу сахьаҭыхҩуп, ианаршьаз адиплом аҳаҭыр иаԥхьаҟагьы игәы ҭнагап.
174

Ноиабр 22
Уа, Анцәа иџьшьоуп, иахьа зынӡаск ирыцқьаны
салгеит «Ацынҵәарах» актәи ахәҭа. Уажәшьҭа сиасуеит аҩбатәи ахәҭахьы. Москва В. И. Ленин ихьӡ зху
абиблиотекахьтә иара убас аҳәаанырцәынтәгьы исзаауеит амҳаџьырра иазку ажәытә шәҟәқәа, адокументқәа.
Излазбо ала, аиаша ашьақәыргыларазы акыр томқәа
рыбӷьыцқәа аасырҳәыроуп!
Декабр 2
Иахьа шьыжьымҭан аахыс В. Кобахьиеи сареи иара
икабинет аҿы ҳаидтәалоуп. Аԥснытәи аҳәынҭқарратә
драматә театр зҭагылаз ауп зеилыргара ҳаҿу. Уа,
ишырҳәо еиԥш, артистцәа хыла-гәыла еилоуп. Ԥшьҩык
зеиӷьа ҳамам артистцәа: А. Агрба, С. Агәмаа, Е. Коӷониа,
Н. Камкиа арзаҳалқәа нышьҭаҵаны атеатр иаԥырҵит.
Нелли Ешба аус лыцура ҳалшом ҳәоуп еиҳарак ҽыҵгас
иҟарҵо. Аха ахҟа ирыбжьалаз ҵаҵӷәыҵәҟьас иамоу еилкааны иҳамам. Аиашазы, Н. Ешба дсысмҟаан дыҟам,
дыџьбароуп, аха иахьаҵәҟьа лара дзыԥсахуа аӡәгьы
дҳамам.
Ҳҩыџьагьы убра ҳазкылсит: аԥсуа драма иалоу зегьы
еизганы ҳрацәажәарц, дасу ргәы иҭашыз рҳәартә еиԥш
аҭагылазаашьа раҳҭарц, абарҭқәа рышьҭахь иаахтны
иқәҳаргылоит азҵаара: напхгаҩыс ишәымоу Н. Ешба
дышәҭаху, дышәҭахыму? Дышәҭахымзар, мчыла аӡәгьы
дникылом.
Декабр 18
Асабша. Аҩны сыҟоуп. Ашьыжь Гәындеи сареи
ҳшьапы неиҵаҳхит. Си­ноп агаҿа ҳавалан аҵыхәанӡа
ҳцеит. Аҟәа иааџьоушьартә ихьҭоуп. Аҩны ҳанааи, акы
снац­ҳан, шәыҟәқәак снарыхәаԥш-аарыхәаԥшуа сыштәаз,
аҳақьым Георги Нестор-иԥа Емхаа, ҳгәылара чмазаҩбара
дыҟазаарын, дшиасуаз ҳаҩныҟа даамҩахыҵит. Анцәа
175

иҳаиҭаз фатәык-жәтәык наҳамҵаргыланы ҳнеидтәалт.
Уи данца ашьҭахьҵәҟьа, ателефон абжьы геит,
иаашьҭысхзар, Москвантәи К. Симонов дцәажәоит. Уи
исеиҳәеит аԥсӡы: иахьа ашьыжь Москва амҵан иара идача аҟны иԥсҭазара далҵит Александр Трифон-иԥа Твардовски. Аҵанӡа сгәы иалсит... Уаҳа дыҟам сҩыза ду, уаҳа
дыҟам Урыстәыла иахьатәи апоетцәа иреиӷьыз, ахаҵа
гәымшәа, аиашаҳәаҩы! Заҟа изалымдароузеи ари еиԥш
арыцҳара, аха иҳамчузеи?
К. Симонов излеиҳәаз ала, иареи сареи ҳҩыза ду
инапаҿы иԥсы ихыҵзаап. Уи иахҟьазар акәхап, К. Симонов дычмазаҩхеит, аиарҭа дшылаз ауп аҭел дшысзасыз...
— Пиши, дорогой Баграт, свой роман, в этом только наше спасение! — иҳәеит уи атрубка анықәиҵоз. К.
Симонов ииашагәышьоуп ииҳәаз, уи здыруеижьҭеи
акрааҵуеит. Акызаҵәык угәы абаауеит: иҩымҭақәа
ирыбзоураны А. Твардовски иԥсыз рахь дыҟам. Уи
ирҿиамҭа аурыс поезиаҿы иааннакылашт иахәҭоу аҭыԥ,
аха сҩызеи сареи уаҳа ҳаибабараны ҳаҟаӡам!
Ҳаҩны данааилоз, аџықә-џықәҳәа дыччо скабинет дныҩналалон, ҳбарҵа дықәгылан, икахәхәа игылоу
акипарисқәа дрыхәаԥшуан.
— Арҭ ацәацәашьқәа иреиԥшуп, уахынлагьы идырлашоит. Уажәшьҭа иаанхаз асахьаҭыхҩы иоуп! — иҳәалон
уи.
Урҭ аԥсаҵлақәа сҩыза дысгәаларшәо санрыхәаԥшуа
рылахь еиқәыршьшьы игылоушәа ауп ишызбо.
Уажә сҩагылар, Мариа Илларион-иԥҳа аҭел сылзасып,
слыдышшылап, рыцҳа, инашьҭарххны адышшыларатә
телеграммагьы дәықәысҵап!
Декабр 21
Ааигәа снапҩыраҵәахқәа цәырганы сышрылаԥшуаз,
исԥыхьашәеит А. Блок иажәеинраала «Незнакомка»,
ԥахьа зны аԥсшәахь еиҭазгахьаз. Сеигәырӷьеит, иӡит
176

ҳәа сыҟан. Слатәан, цқьа санаԥхьа, сгәы иамыхәеит,
Анцәа иџьшьоуп, икьыԥхьымкәа иахьыҟаз. Нас
снадхьымӡӷкылан, ҿыц еиҭазгахт. Иалҵыз сеидру
«Лара исзымдыруа?» Иахьынӡалшоз оригинал савамгылт, арифмақәа рыртәашьеи, ацәаҳәаҿы ацырақәа
рхыԥхьаӡареи ишыҟаз иаансыжьит. Аф аст, уи бзиа
избақәо ажәеинраалақәа иреиуоуп, аха зеиҭагара
уадаҩӡоу рахь иԥхьаӡатәуп, саргьы аиаша сҳәар ами,
уи ауадаҩра бааԥс сҽанысшәар сҭахын. Сеиҭагамҭақәа
рԥышәа иснарбеит акы: аԥсуа бызшәа иалзыршо даниар,
иалымшо акгьы ыҟамзаап!
«Аҽҟаза дҟалар, — иаацәажәеит ажәа,
Аагылашьас иамоузеи аҽы!»
Декабр 26
Ари ҳныжьны ицо ашықәс азы, «Ацынҵәарах»
сҽахаршәаланы
ҩбаҟа-хԥаҟа
ажәеинраала
зҩит.
«Схәырџьын» сынҭаԥшын, иаацәырызгеит макьана
акьыԥхь зымбацыз сажәеинраалақәа, зегьы неиласҵан,
иҟалеит жәабаҟа, ирысҭап «Алашарахь». Иркьыԥхьыр
ҟалоит февральтәи аномер аҿы. Ацикл, ус узахьыӡҵозар,
акыр еилаԥсоуп, тематикалагьы дара-дара еиԥшым,
ианаԥҵоу ашықәсқәагьы хазы-хазуп.
Декабр 31
Инҭакәкәа ицеит 1971-тәи ашықәс! Сҿи-снапи
еиқәыԥсаны стәамзаргьы, ҽаҩра шьахәк ҳлитература исзаламгалт, ҵоуп «Ацынҵәарах» актәи ахәҭа насыгӡеит,
аха уи макьана иҵәахуп. Арҿиара ус аҿы агәаҳәара сыманы саԥылоит Ашықәс ҿыц, издыруада, «Ацынҵәарах»
аҵыхәа сзыԥҵәар?!
Агәаҳәара, агәабзиара, ҭаацәаныла анасыԥ лаша,
аԥсҭазаараҿы аманшәалара!

1972 шықәса

Ианвар 2
Ҭаацәаныла ҳаибга-ҳаизҩыда, ҳгәырӷьо ҳаԥылеит
Ашықәс ҿыц. Сынтәа, даҽа аамҭанык еиԥшымкәа
адныҳәаларақәа сзааит, зынӡак 50 инареиҳауп, макьанагьы аара ишаҿыц иаҿуп.
Уа, мшыбзиа, бзиала уаабеит, 1972 шықәса! Уара
сааҭаургылт 55 шықәса!
Сынтәа маи мза 12 рзы, сымшира аҽны, исҭахуп
аӡәык-ҩыџьак сҩызцәа гәакьақәа аашьҭыхны Ҷлоуҟа
сцарц. Уа сабацәа рыҩны, сиины сахьынкашәаз саԥыларц
55 сышықәсхыҵра. Исҭахуп уи литературатә еиԥыларан
иҟаларц. Ус анакәха, Аҟәантәи инеиуа иаҳа ирацәахароуп.
Ҳахәаԥшып, уанӡа Анцәа бзиала ҳнашьҭы!
Ианвар 8
Иҳаҩсыз ашықәс анҵәамҭазы, Москва, Гослит аҿы
урыс бызшәала иҭыҵит Иуа Коӷониа иалкаау иҩымҭақәа.
Уи даара сџьабаа зду ҭыжьымҭоуп: аҭыжьразы аплан
алаҵара, аиҭагара аиҿкаара, аԥхьажәа аҩра уҳәа убас
иҵегьгьы.
Ашәҟәы Аҟәанӡа иааӡеит, аҭирагьы иалагахьеит. Макьана ауаа ргәы ишахәаз ауп исаҳауа, даара ирацәаҩынгьы
аԥхьажәа ргәы иахәаны аҭел исзасхьеит.
Сара ишысҭахыҵәҟьоу еиҭагам Иуа Коӷониа
иҩымҭақәак, аха иахьазы уи ашәҟәы аҭыҵра лагала бзиоуп ҳлитературазы!
Ианвар 19
Иахьа апартиа аобласт Комитет абиуро ҳаман.
178

Аҟәатәи анагӡком ихаҭыԥуаҩ аҩ. Занҭариа иус
ҳахәаԥшуан. Уи Ешыратәиуп, иаргьы, иабгьы, иабдугьы
ахьааӡаз анхарҭа иахьауажәраанӡа қәацәк ҭаргыланы,
имырӡкәа иааигон.
Иара Аҟәа ақалақь даланхоит, ҩ-уадак имоуп. Адгьыл азакәанԥҟара еилоугеит ҳәа длышьҭагәа дыркит.
Сара, хаҭала, абиуро иалаз срыҳәеит, иабацәа рыдгьыл
аҿы анхара азин иаҳҭарц. Аҩны ргылан даналгалак,
иҭаацәеи иареи уахь ииасып, ақалақь аҿы имоу иуадақәа
аҳәынҭқарраахь ирхынҳәып. Абиуро иалаз сара сҳәатәы
иадымгылеит, аҩ. Занҭариа идырҵеит иаарласны уи
адгь­ыл дықәҵырц.
Ииашам! Ари амҩа ҳақәлар, заҟаҩы хҳарҵәарыда,
еиҳаракгьы Аԥсны иашьагәыҭымкәа нхара-нҵыра иааз
ауаа, урҭы зегь хҳарҵәома, нас?
Ианвар 22
Иахьа Москваҟа амҩа сықәлоит, Ш. Инал-Иԥеи сареи
ҳаицуп. Амза 26 рзы иаатуеит асовет литературатә критика аҭагылазаашьа иазкны СССР ашәҟәыҩҩцәа Реидгыла Апленум. Апленум хымш ицараны иҟоуп. Аизара
ашьҭахь уахь саагылоит, шықәсык ахь мызк аԥсшьара
исықәнагоу, уи инацлар даҽа мызкы арҿиаратә командировка — ҩымз сҽасҭарц сҭахуп сыздынҵәалаз
«Ацынҵәарах».
Амаҭәарқәа исымоу зегьы рҵысны сдәықәлоит.
Адунеи мчыҟазар, саҳәоит агәаҳәара, агәамч,
агәабзиара!
Маи 9
Ианвар
аахыс
ихысымтыц
сымшынҵа,
ус
еиқәыхьшәашәа ишьҭоуп, уи саҟәызҟьақәаз рацәахеит.
Зегь раԥхьаӡагьы: сыҟан Москва амҵан, «Сосны» ҳәа
179

иахьашьҭоу аԥсшьарҭаҿы. Заҟа сгәы раҳаҭны, сҽадцаланы
саҿызеи «Ацынҵәарах»! Аха сманшәаламхеит. Аҩсҭаацәа
ааҵра иҵатәаны аҟырҟырҳәа исхыччозаарын. Ҭамареи
Бенури Ҷлоунтәи машьынала ишаауаз, февраль мза 18
рзы, авариа иақәшәеит. Адырра ансырҭа, Аҟәаҟа схынқәит
сгәыҭҟьаԥсыҭҟьаха. Ачымазцәа даара иӷәӷәоуп, аҳақьымпрофессорцәа Қарҭнтәи ҩыџьа ҳрыԥхьеит. Ишакәхалак,
рыԥсы ҭахарц иҟан, еиқәхагәышьеит. Саргьы сусурахь
сҭыҵит. Абас ихыбгеит сырҿиаратә планқәа.
Қырҭтәылатәи Акомпартиа апленум аҿы ацәажәара
сықәшәеит. Уи ашьҭахь ҩаԥхьа Қарҭҟа сымцар амуит, В.
О. Кобахьиа изкны ашшрақәа иҟалаз рҵыхәала.
Уи азҵаара ЦК амаӡаныҟәгаҩцәа рхала иааидтәалан
иахәаԥшит. Мжаванаӡе В. Кобахьиа дидгыланы дцәажәеит.
Саргьы сықәгылт ишсыхәҭаз ала. Аха ари заҟантәузеи?
Заҟантә урҭ аизашшрақәа рҵыхәала сыҩнаргалахьоузеи
ари ауада? Издыруада, ажәла нҵәеит, урҭқәа рҵыхәа
аныԥҵәаша?
Аусураҿы — аизарақәа, есымчыбжьа абиуро, аиҿыхарақәа, аимак-еиҿакрақәа, араионқәа рышҟа ацара,
аизарақәа рымҩаԥгарақәа — арҭ зегьы рыцҳашьарада
аамҭа сцәыргоит. Урҭ ирыцлеит саҳәшьа еиҳабы лчымазара, уи иахьагьы дхәарҭам, лгәы лыхьуеит, мызкы
инеиҳаны Аҟәа ахәышәтәырҭаҿы дышьҭан. Уи маҷк
деиӷьхашәа даныҟала, дыԥсит зегь бзиа еицаабоз,
ҳзықәгәыӷуаз Елена.
Аҭоурыхтә романқәа уиаҟара ҳаҭыр рықәым, аха
сара илсхыз амҩа сшану сцалароуп, жәларқәак ргәы
хнарҷахьазаргьы, аԥсуа макьана инапы иамкыц уи
иашьашәалоу аҩымҭа!

1975 шықәса

Апрель 12
Даҽа мызкы ниасыр, иаацқьаны иҵуеит хышықәса
сымшынҵақәа рхарҭәаара еиԥҟьеижьҭеи. Сгәы иалоуп,
даараӡа сгәы иалоуп урҭ ашықәсқәа ирыҵаркуаз амшқәа
рҳарҭасырҭа, рыԥҟьаԥца уаҩы ибартә, уаҩы иаҳартә
ақьаад иахьсзанымҵаз!
Адәныҟала уахәаԥшуазар, схатәы ԥсҭазараҿы абри
аамҭала еиҭакра дук ҟамлазшәа ауп ишубо. Аха уи,
ишысҳәаз еиԥш, адәныҟала ауп. Цқьаҵәҟьа сыԥсҭазара
иагәылаԥшыз игәеимҭар залшом сеихәлахарақәа.
Сара сажәуеит, смаҭацәа Гәынде Леуани ирызҳауеит.
Сыҷкәынзаҵә Бенур, Аҟәа ииҭахыз амаҵура анимоу,
дықәҵны дцеит Москваҟа. Сыӡӷабзаҵә Биана макьана ауадақәа лымам, ақыҭаҿы инхо саҳәшьцәа ракәзар,
рықәрахь инеихьеит, бжеиҳан ичмазцәоуп. Ҷлоу
сабацәа рхәышҭаараҿы макьана амца еиқәуп, лҩаҵәк
ҩеигәышьоит. Хаҭала арҭ ашықәсқәа рзы исхызгаз
рацәоуп: агәырҩа, агәеибакра, агәкаҳара, аҽынкылара,
ачҳара, инеиужьны агәҭахәыцрақәа, ак ниасыр — даҽак
ааиуан. Акариеристцәа сыхҭаркит, урҭ акрааҵуеит
слаԥшықәырҵежьҭеи. Аобласттә партконференциаҿы
аӡәы даагылан, — Ари ауаҩ иара иқыҭа Ҷлоу ада акгьы ибаӡом, егьырҭ ақыҭақәа дхьаҳәынгьы дрыхәаԥшуам! — иҳәеит уи. Ҵоуп, иқәгылара бзиак изалымгеит,
иқәнагоз иарҳәеит. Ҵыԥх ҽаӡәы длатәан, абиуро ахьӡала
ашшыԥхьыз шьҭеиҵеит. Уи сроман «Аҿатәуаа» аҳәынҵәа
ақәиҭәеит, аҭирҭахьтә иқәгатәуп ҳәа иԥхьаӡоит. Уи
ашшыԥхьыз автор амилаҭ еилыхцәа рахь сиргылеит. Аха,
иԥилҭа еибамгеит.
181

Абас аҵәаҳәқәа сҿарԥаны исыхоз амчқәа шыра­
цәазгьы, сырҿиаратә ус сацәхымҟьеит, уимоу, иаҳагьы
сҽадысцалеит. Абар сџьабаа алҵшәақәа: 1974 ш.
анҵәамҭазы хаз шәҟәны иҭыҵит аҭоурыхтә роман
«Ацынҵәарах», уаанӡа уи шеибакәу ажурнал «Алашара»
ианылахьан. Ароман иаразнак аԥхьаҩцәа ирылаҵәеит.
Х-нызқь екземплиар ахьыҟаз мызкы аҩнуҵҟала
ҩышә екземплиар рыда аҭирҭаҿы акгьы аанымхеит.
Аԥхьаҩцәа рахьтә акатаҳәа исоуеит асаламқәа, иаахтны ирҳәоит аҩымҭа ргәы ишахәаз. Иҟалап даҽа ԥсыуа
шәҟәык абриаҟара аԥсуаа ирыламҵәацзар. Иаԥхьоит
уи Ҭырқәтәылан инхо аԥсуаа, иаԥхьоит арра иҟоу
аҷкәынцәа, иаԥхьоит абахҭа иҭакуҵәҟьагьы.
Актәи ахәҭа К. Симонов еиҭеигеит, егьырҭ аҩбагьы иара
еиҭеигарц игәы иҭан, аха игәабзиара ануашәшәыраха, И.
А. Козловски дадиԥхьалт, уи даҿуп уажәы.
Аекран ахь ицәырҵит «Хҭырԥа шкәакәа». Аԥсуа хаҵа,
иҽыццышә дақәтәаны аекран аҿы ицәырҵра ауаа ргәы
ҭнагеит. Ариабжьарак сахьнеилак уи сыдырныҳәалоит.
Ақыҭақәа рахьтә уи афильм ахәаԥшра мацараз иаауа дубап, аҭел исзасуеит, асаламқәа сзырыҩуеит. Агазеҭқәагьы
инарҭбааны рыбжьы ақәдыргеит.
Ҵоуп, Кьахь Ҳаџьараҭ ицәырҵра зыхлахаҵ аргьежьыз аӡәык-ҩыџьак ҟалақәеит. Урҭ хыхь зыӡбахә
ҳҳәаз
акариеристцәа,
ашәиккқәа,
аҵашьыццәа,
аиӷрабаақәа роуп. Иџьоушьаша, Ҳаџьараҭ иԥсы ҭаны
адәы данықәызгьы иаӷацәа ҭыԥ ирҭомызт, иҽанишьгьы
инаур иацәшәаны иааигәара изнеиуамызт, уажәы украинаа рыбзоурала Акьахьба дыбзаханы адәы данықәла,
еиҭацәырҵит иаӷацәа. Аха, урҭ ргәы иажьоит, уажәшьҭак
аӡәгьы дихәом Ҳаџьараҭ. Иԥсы анҭазгьы абас ашәа
изырҳәахьан:
Ҭауади-аамсҭеи амҩаду рхазыршҭыз!
Анхацәа цқьақәа иргәашьамхыз!

182

Уи ашәа ажәлар идырҿыцыр ҟалоит абас:
Акариеристцәа рмаҵурҭақәа ирдәылызцаз!
Аиаша иазықәԥо иргәашьамххаз!

Уажәааигәа еиқәыршәаны аҭыжьырҭахь ирысҭеит
сажәеинраалақәа
реизга
«Ажәа». Урҭ
ирылоуп
сеиҭагамҭақәагьы.
Апрель 13
Иахьа Сԥыруеит Москваҟа. Уа иаатраны иҟоуп СССР
ашәҟәыҩҩцәа Реидгыла Апленум. Азҵаара: Германиатәи
афашизм еилаҟәыбаса иҭарҵеижьҭеи 30 шықәса аҵра.
Салаӡырҩып, ари аинтерес зҵоу аизара. Уи инаԥшьны
срышьҭалароуп схатә усқәа:
1) Гослит аҟны иҭыҵуеит иалкаау сҩымҭақәа, даҽа­
зныкгьы сылаԥш ахызгар ауп, заа саԥхьарц сҭахуп К. Симонов иаԥхьажәа.
2) Иаков Козловскии сареи ҳаиқәшәароуп, иласымҵаҵан бла ҵарыла саԥхьароуп уи иеиҭеигаз
«Ацынҵәарах» ахәҭақәа.
Апрель 20
Иахьа мҽышоуп. Уажәыҵәҟьоуп жәҩангәыла санааи
Москвантәи. Уа сшыҟаз мчыбжьы наҟьак ниагәгәа ицеит. Аха усгьы «Ака Баҭа Ашәы амала дцан данааз» еиԥш
сзуҳәартә сыҟам.
I. Кремль азал ду аҿы иҟан еилахәыз арҿиаратә
еидгылақәа алархәны Ап­ленум. Уи — асовет жәлар
Аџьынџьтә еибашьра Ду аҿы иргаз аиааира 30 шықәса
ахьахыҵыз иазкын. Ари еиԥш арыцхә ду иаҳа аинтерес
аҵалартә имҩаԥгазар ахәҭан. Аибашьра аветеранцәа
иаҳа-иаҳа имаҷхоит, даҽа жәашықәса аниаслак, рхыԥ­
хьаӡара зынӡа имаҷхаӡар ҟалоит.
II. Уи аизара иахаршәаланы, Гослит аҿы иҭыҵуа
иалкаау сҩымҭақәа реиқәыршәара саҿын. Уажәы
183

ишеиқәсыршәаз изцар, ашәҟәы хар амамхар ҟалоит.
Ишысҳәахьоу еиԥш, К. Симонов иҩит уи ашәҟәы
аԥхьажәа. Кремль азал ду аҿы аизара анаатуаз аҽны
иааган инапала исиҭеит. Сгәы иахәеит астатиа, автор иқәиргылоит апринцип зҵаарақәагьы: аҩымҭа
иара злаҩу абызшәаҿы иара иахәҭоу аҭыԥ ааннакылар
аиҭагара ахәҭам. Ахатәы бызшәа аҳаҭыр ашьҭыхра —
ари есқьынагьы аԥыжәара амазароуп.
Апрель 15 ауыха К. Симонов иҩныҟа дсыԥхьеит.
Испаниатәи ашәҟәыҩҩцәа сасцәас иҭан, урҭ басккгьы
дрылан. Дареи сареи ҳаибадырит. Ҳаицәажәара, алитература аҵкыс аполитика ишазкызгьы, ибзиан. Сдәылҵны
аҩныҟа санцоз схәыцуан: фырхаҵара згым, Сервантес ду
итәыла, Испаниа иара иақәнагоз аҭыԥ ааннаамкылац макьана, избан? Иаԥырхагоузеи?
Апрель 19 рзы ЦДЛ аҟны имҩаԥысит Гь. Леониӡе
игәа­ларшәара иазкыз ахәылԥаз. Сгәы иахәеит, апоет
игәаларшәара шымҩаԥгаз. Даҽазныкгьы абра иааԥшит
ақырҭқәа аӡыргара зылшо акадр ааӡаны ишрымоу.
Маи 12
Иахьа сиины адәы саақәлеижьҭеи инҭакәкәа ицеит 58
шықәса! Заҟа имаҷузеи исылшаз, заҟа ирацәоузеи исхызгаз!
Аӡәгьы аҩныҟа уааи ҳәа иасымҳәеит, ҭаацәашәала
саԥыларц сҭахуп ари амш. Сара уажәы аеҵәа иеиԥхыӡуа
сиҩызоуп. Даҽа ҩышықәса сзаанхеит 60-нӡа. Уанӡа
сеибганы сызнеигәышьар, амшын еилашра салҵны,
ҭынч сыҩны саамтәарызи. Мап, ҭынч — мамоу! Смаӷра
хьарҵәаны ҩнапыкла иааныскыларын, наунагӡа сҽас­
ҭарын арҿиаратә ус!
Аха гәамчлеи гәаҳәарылеи еиҵахарак смыхьроуп
усҟан.

184

Маи 16, 17, 18
Арҭ ахымш Ҷлоу сыҟан. Ԥшак насҿасыр, сшьапы неиҵысхыр, издыруада исыхгар иаасызкылҟьаз
ахыхь — ус ҳасабны ауп амҩа сшықәлаз, аха еиӷьхара
ҳәа акгьы збом. Ишԥазури? Сабацари? Ара Аҟәа усгьы сеилахарақәа, схынҭаҩынҭарақәа рҵыхәа ԥҵәом.
Ҷлоу саннеилак, ашьхыҵә реиԥш иаасықәпапоит ҭаха
сызымҭо сгәалашәарақәа, сыгәҭыхақәа!
Излазбо ала, Ҷлоутәи анхацәа нхара-нҵырала
акыр рыԥсы еивганы иҟоуп, аха аламыси агәыбылреи,
аихаҵгылареи иаҳа-иаҳа имаҷхоит. Алеишәа акәзар —
икәадахоит. Дасу ихы иааҭашәаз ҟаиҵоит, аҿар рыгәҭа
ирацәахо иалагеит абжьагьылдызцәа.
Иахьабалак еиԥш, араҟагьы иҵысит аҿар рчымазара — аӡәгьы иҭахым ақыҭа. Иқәҵны ацара иаҿуп, иаҳаиаҳа ирацәахоит ақьаԥҭажәқәа. Нкылашьак амоукәа ас
ишцо ицозар, зынӡа иҭацәӡоит ҳқыҭақәа.
Маи 19
Иахьа снапы зсыркуазеи? Смаҵура аусқәа ирхар­
шәаланы иаасымҵасҵеит, сара саԥҵамҭа «Аԥсуа
бызшәа» — актәии аҩбатәии аклассқәа рзы арҵагақәа.
Еиҭа­сырҿыцуеит. Актәи акласс азы арҵага ҩымш саҿын,
убриаҟарагьы сцәагозар акәхап аҩбатәи акласс азы
арҵага арҿыцрагьы.
Абарҭқәа рнаҩс «аурыс-аԥсуа жәар» салахәуп, анбан
«р» сара соуп изтәу. Абарҭқәа рынагӡара аџьабаа адагьы
иаҭахуп аамҭа! Нас, ианбыкәу сара арҿиаратә ус ахь саниасуа?
Уахынла, ҽынла, смыцәа, сымтәа, изулак «Хҭырԥа
шкәакәа» асценариа аԥсшәахь еиҭазгеит. Сара исыдыз
шьҭа инагӡоуп, аха заҟаҟаҵатәузеи макьана акинофильм
ахьхьаҳәа аԥсышәала ицәажәартә еиԥш.

1976 шықәса

Март 8
Абар шықәсыбжак ниагәгәа ицарц акгьы агӡам
сымшынҵақәа бӷьыцк рыцсымҵеижьҭеи. Урҭ исаҩсыз
амшқәа раан исылшоз, исылымшаз, рышьақәыргылара
азыҳәа уажәшьҭа исаҩсыз сыԥшаауеит ҳәа анапыршьышьра иаԥсам, аха сырҿиара усқәа рзы ҩбаҟа ажәа:
I. «Ацынҵәарах» ишеибакәу еиҭагоуп аурыс
бызшәахь. Сгәы иалоуп маҷсаҷк еиҭагамкәа иахьавахаз,
иаҳҳәап: ароман иагәылаз ажәеинраалақәа акык-ҩбак
еиҭагамқәа иаанхеит. Сынтәа: маи, ииун, ииульамзақәа
рзы ишеибакәу ажурнал «Дружба народов» ианын.
Ашықәс анҵәамҭазы аҭыжьырҭа «Советс­кий писатель»
аҟны иҭыжьхоит хаз шҟәны, ахьӡгьы «Последний из
ушедших» акәхоит.
II. Аҟәа иҭыҵит сажәеинраалақәеи сеиҭагамҭақәеи
реизга «Ажәа». Макьана аӡәгьы дахымцәажәац. Ашәҟәы­
ҭирҭа амагазин аҿы сыҟан, изласарҳәаз ала, «Ажәа»
аахәаҩ­цәа амазаап.
III. Даҽа ҩымз-хымз ирхымгакәа иҭыҵуеит исыр­
ҿыцыз, актәи, аҩбатәи аклассқәа рзы арҵагақәа «Аԥсуа
бызшәа».
IV. Аԥсышәала сара еиҭазгаз асценариала иҟаҵоуп
акинофильм «Хҭарԥа шкәакәа». Кьахь Ҳаџьараҭ иҽыц­
цышә дақәтәаны деимдо Аԥсны ақыҭақәа дрылоуп,
акиҳәа дҟьауа.
V. Мушьни Лашәриа иеиҭагамҭа Шота Русҭавели
ипоема «Абжьас-цәа зшәу» ишсылшоз ала аредакциа
азызуит. Уажәшьҭа дук мырҵыкәа хаз шәҟәны иҭыҵуеит.
186

VI. «Аурыстә-аԥсуатә жәар» аиқәыршәаразы сара исыдыз анбан «р» салгеит, уаҵәы цқьа ихҩылааны Аԥснытәи
аинститут ахь инасҭиуеит.
Даҽа сааҭк ашьҭахь сыӡӷаб Биана дсыманы Ҷлоуҟа
амҩа сықәлоит. Иԥсҭазара далҵит Ирод Гыба-иԥа
Шьынқәба. Сгәы далоуп, исакьаҳәымҭа дҭагылан,
иабаиқәнагоз аԥсра! Ҩнрак ашә акит. Ирод еиҭамҳәа кыр
иқәындаз аҵеи шьаҭамырӡга дихылымҵуази!
Сааԥсарақәа сыхьӡазар акәхап, убриаҟынӡа снеин сыҟоуп, исылымшар ҳәа сшәоит сымшынҵақәа
рызхьаҳәра. Урҭ зыԥсоу сзымдыруан акәӡам, лымшароуп ари сзызуа. Аха уи иаанагом, сҿи снапи еиқәыԥсаны
сымшқәа сырԥылалап ҳәа. Аизарақәа рҿы сықәгыларақәа,
сцәажәарақәа, изыҩраны иҟоу астатиақәа уҳәа, урҭ
ирнымԥшыр ҟалашам сгәаанагарақәеи сылшарақәеи.
Издыруада, сымчи сылшареи зегьы еизыкәкәарц иҟазар
сахьаҩырала иаԥысҵаран иҟоу сҩымҭақәа рышҟа?!. Аус
злоу, иҟамлароуп ахыбжаҿыбжара.

А М Ш Ы Н Ҵ А ҚӘА
(Аихшьала)
Иҩагылт 1978 шықәса. Сеиҭарзыхынқәит амшын­
ҵақәа. Урҭ рышҟа уаҳа сҿы насырҳәуеит ҳәа сыҟамызт,
аха урҭ рыда даҽа гәҟычгак сымамкәа аамҭак сааҭагылт.
Есыхәылԥаз аусурахьтә аҩны санааиуаз, сааԥсамкәа
сыҟазар, аҩыга аашьҭыхны сҩырҭа астол снадтәалон...
Цқьа ихшыҩ рзышьҭны сымшынҵақәа ахы иаркны
аҵыхәанӡа ирыԥхьаз, дызнысыз аамҭа амҽхак зегьы
аныԥшуам ҳәа гәыбӷанк сиҭап ҳәа сыҟам, ҳаӷоу иаџьал
цәгьахеит. Арҭ амшынҵақәа уаҳа акгьы рзымҳәозаргьы,
хаҭала сара сызнысыз амҩа акырӡа ишыхьанҭаз,
акырӡагьы ишшәарҭаз атәы рҳәап.
«Ҳаи, рыцҳа, уаҩык иаҳасаб ала игәы каимыжьит,
ихы-иҿы еицаимкит, шәҟәыҩҩык иаҳасаб алагьы
иаԥиҵаз рацәамзаргьы, иара убригьы злаилшазеи?» ҳәа
аԥхьаҩ гәыблыла даасызхәыцыр, убри сара исызхоит,
даҽа џьшьарак сҭахӡам.
1978 шықәса.
(Ианвар акы инаркны.)
Алахьынҵа зызбо арыцхәқәа рыгәра згоит сара,
иаҳҳәап, арыцхә 8 (ааба) сара сзы илԥхоушәа збоит.
Уажәы ҳнанԥшылап сыԥсҭазара амҩа.
1928 шықәса рзы Ҷлоу ашкол салгеит.
1938 шықәса рзы раԥхьаӡакәны иҭыҵит сажәеин­
раалақәа реизга «Раԥхьатәи ашәақәа».
1948 шықәса рзы салагеит иажәеинраалоу ароман
«Аҿатәуаа».
1958 шықәса рзы Аԥсны АССР Иреиҳаӡоу Асовет Апрезидиум Ахантәаҩыс салырхит.
1978 шықәса рзы, ҭагалан, схатәгәаԥхарала
ишьҭасҵеит смаҵура.
188

Иҳарҳәозеи, нас, арҭ арыцхәқәа реиқәшәара?
Машәырны иҟалеит ҳазҳәару?!.
Схатәгәаԥхарала ишьҭасҵеит смаҵура, аха зегьы
иабардыруеи ишыҟалаҵәҟьаз, џьоукы алеҩеилас иҟаз
дықәнагеит рҳәап, урҭ ирҭахызгьы уи акәын, иҟам-иным
еихадыргылап. Аха аҵабырг баауам-иԥсуам, уи сҳәароуп
саргьы.
Абар уи шыҟалаҵәҟьаз:
Қырҭтәылатәи акомпартиа Аԥснытәи Аобком актәи
амаӡаныҟәгаҩ Б. В. Адлеиба, заа сиацәажәан, иаԥхьа
инықәсҵеит арзаҳал — уи Иреиҳаӡоу Асовет Апрезидиум
ахантәаҩыс сахьыҟоу аҟнытә схы сақәиҭтәразы. Адлеиба Б. В. Изыӡбомызт ари азҵаара, уи саргьы издыруан,
аха сиаҩсыргьы ииашамызт. Арзаҳал идимкылт, сгәы
иҭаскыз саҟәихырц иҭаххеит, дтәеит, дгылеит, длеиҩеит,
аха сара хьаҵшьа сымамызт, жәашықәсала хәыцырҭас
исымаз ари азҵаара салгар акәын.
Адырҩаҽны Қарҭ сыҟан. Шеварднаӡе Адлеиба ила заа
идыруазар акәхарын гәҭакыс исымаз — иаразнак сидикылт.
Сарзаҳал наган иаԥхьа инықәысҵеит. Иаарласны илаԥш нахигеит. Нас ҳалагеит аицәажәара. Зегь
раԥхьагьы уи дазҵааит изышьҭасҵозеи смаҵура,
ҩынтә роума, хынтә роума дазыхынҳәуан уи азҵаара.
Иажәақәа ракәым, ибла гызмалқәа исарҳәон даҽакы:
«Уажәраанӡагьы уаԥырҵыр қәнаган!»
– Иазымхеи, нас, шықәсы ҩажәа инареиҳаны
усҳәарҭак аҿы атәара!
Уи инацысҵеит, шәҟәыҩҩык иаҳасаб ала сыгәҭыха,
наунагӡа арҿиара ус сҽасҭарц шысҭаху, гәабзиаралагьы
рацәак сшыӷәӷәам...
Иара деиқәыгызмалха дысзыӡырҩуан, зны-зынлагьы
зҵаарақәак насиҭон. Арзаҳал ааирхынҳәын саԥхьа
инықәиҵеит.
189

— Иахьаҵәҟьа абиуро иалоу еизызгоит, ирҳәо саҳап,
уара угәы рҭынчны аҩныҟа уца. Амала, иудыруазарц
сҭахуп: абиуро иалоу дарбанзаалакгьы игәы иахәом
уара ушьаҿа. Уара уҽаҿушьаауеит акәымзар, ахаангьы
аӡәгьы уи азҵаара ихахьы иаазго дҳалаӡам. Хаҭала сара
еилкааны исымоуп уара Аԥсны АССР Иреиҳаӡоу Асовет
Апрезидиум ахантәаҩыс уахьыҟоу ҳреспублика зегьы
азы, ҳажәларқәа реизыҟазаашьақәа рзыҳәангьы акырӡа
ишхәарҭоу.
Ицәыӡуазеи актәи амаӡаныҟәгаҩ, аԥсуаа ишырҳәо
еиԥш, «Аԥсшәа ахы ахьуам, агәы ахьуам!» Убри аамҭаз
Аҟәа апартиа аобласт Комитет аҿы уи атема ала иҟан
аилацәажәара: Қырҭтәылатәи акомпартиа Ацентр
Комитет аиҿкааратә ҟәша аиҳабы Ҟарҟрашвили
Аобком аҩбатәи амаӡаныҟәгаҩ Саҟваралиӡе А. П.
сықәдыргьежьуан, ирҭахын смаҵура шьҭасҵарц.
Сара саацәажәан, ус сҳәеит: «Смаҵура аҟнытәи сықәҵра ааин исыдгылоуп, аха абас шәшьапы еиқәыргыланы
сықәцара шәахьашьҭалаз сгәы иалсит, цасҳәагьы смаҵура саԥырҵуам, шәҭахызар абиуро еизыжәга, уа иаахтны
ҳаицәажәап. Сара смаҵурахьынтәи схы сақәиҭтәразы,
Иреиҳаӡоу Асовет асессиа ҟалароуп. Уа снықәгылан,
адепутатцәа ирасҳәап ажәақәак. Азакәан ҭыжьырҭа
аорган аҿы змаҵура иканажьыз иҽыжәҵарҭам ҳәагьы
нацысцап». Абас инақәырӷәӷәаны сцәажәеит. Дара уаҳа
иамарымкит.
Смаҵура ашьҭаҵара аҵыхәала ЦК аҿы ҳанеицәажәоз,
аҩадахьы ҳазлацәажәаз атәы цәырсымгеит, иара
иҭахызаргьы ҟаларын, аха сара ицәырсымгеит.
— Уара уҭыԥ аҿы иҟаҳҵарыда? — аҿааирхеит азҵаара.
— Кобахьиа В. О., — аҭак ҟасҵеит сара.
— Хыхь сызлацәажәаз аимак-аиҿакрақәа аԥсҭазаа­
раҿы иаԥызар акәхап, аха урҭ срыцәшәаны саԥырымҵит
смаҵура.
190

Абра иааркьаҿӡаны ианысҵарц сҭахуп смаҵура
саԥырымҵыр ада ԥсыхәа зыҟамлаз.
1. Аҵыхәтәантәи ашықәсқәа рзы икәадахеит
сгәабзиара: аца чымазара, ашьахалара, лассы-лассы —
агәыхь, азмыцәара уҳәа убас иҵегьгьы.
2. ЦК КПСС Аԥсназы ишьҭнахыз ақәҵара анагӡара
махәҿа еилҳәала аӡәгьы даҿӡам. Қырҭтәылатәи аиҳабыра
ари ақәҵара машәыршақә ирцәыҟалаз акы еиԥш
ирыԥхьаӡоит, уи анагӡара аӡәгьы дашьҭаӡам, ақәҵара
нагӡамкәа иаанхар, иаҳагьы еиӷьыршьоит. Аԥснытәи
апартиа аобком абиуро аилазаара аагозар, «зхы аџьыка
ықәызхуа» аӡәгьы даабом.
3. Апартиа ақәҵара аиҵаҟьара ианалагалак, аинтеллигенциа игәарымҭар ҟалашам, урҭ рахьынтә ажәлар
ирмаҳар аушам, урҭ ақәгылара иалагар, иаҳзаҟәыхрым.
Сара излазбо ала, провокациак ҳаԥхьа ишьҭоуп, ашьа
каҭәарҳәагьы сшәоит. Ашьа сылаԥшуа аиҳабыраҿы
сызлатәарызеи?
4. Шықәса ҩажәа инареиҳаны аџьабаа избаз, заҟа
мши-ҵхи смыцәаз, сымтәаз, аӡәгьы ҳаҭыр ақәиҵом, уимоу, «шьҭа унаԥырҵыр еиӷьуп!» — зҳәогьы рацәаҩхеит.
Иаахтны избеит сара: «Абзиара уны аӡы иаҭ» захьӡу. Шьҭа
иазымхои, нас?
5. Иреиӷьыз сышықәсқәа цеит ақәԥара ӷәӷәа сшалаз, арҿиара ус рыцҳахәха сҩыҵра иҵакын, џьоукы
сара сахьтәаз еиԥш амаҵура рымазҭгьы, ажәҩан
иалақәлахьазаарын, рҩымҭа цәышҳабиқәа шәынтә
иҭрыжьхьазаарын, Гәылрыԥшь агара акы еиԥш, ҩба-хԥа
дача дыргылахьазаарын. Рмаҵура-жәхьа иаҵатәаны
«гәыж-мыж» ҳәа ахьара иаҿызаарын.
Ицаз — цеит, уажәшьҭа ахьҵәыуара иаҳнаҭагәышьозеи? Иаанхаз сыԥсҭазара азыскып арҿиаратә ус.
«Аҳәаҵәҟьагьы ҩ-каканк аҿыҵаӡом!» — рҳәоит ҳабацәа.
Убранӡа снанагеит, сшьахит, сааԥсеит, сцәалашәарақәа
дысит, ицагәит.
191

Мап, мап, наҟ саԥырҵуеит, исҭахым сызҭахугьы
сызҭахымгьы схы ҟаҟатәыс ирысҭарц.
***
Иарбан мшыз сгәалашәом, ианвар анҵәамҭахь инеихьеит (1978 ш.) Апартиа абиуро ҳаналга, актәи амаӡа­
ныҟәгаҩ В. Хынҭәба абиуро ачленцәа зегьы ҳааникылан,
усгьы наҳалеиҳәеит:
— Гәыԥк аԥсуа рԥарцәа ЦК КПСС ахь акыр инеиҵыху
ашшыԥхьыз аларҵеит. Телефонла изласарҳәаз ала,
ашшыԥхьыз иану афактқәа иашам, арахь амҩа иқәышәҵа
ҳәа расҳәеит, даргьы мап рымҳәеит, иақәшаҳаҭхеит,
лассы иҳаураны иҟоуп, усҟан илаҳамҵаҵан еилҳаргап!
Уанӡа, амарџьа, еибаҳҳәаз маӡазааит!
Ашьҭахь излеилкаахаз ала, аԥсуа интеллигенциа
рахьтә 30-ҩык инареиҳаны рнапы зныз ашшыԥхьыӡ
ахкьыԥхьаа Хынҭәба иоухьазаарын. Ишиднагалаз
атәы еилкааны исымам, усҟантәи аамҭазы еилкаашьа
сзамҭеит. Абар, игәарлаз ажәабжьк иҳанаҳәо.
Арзаҳал знапы аҵазҩыз ҷкәынцәақәак Виктор Тәанба
игәра ганы ирҭазшәа (иара усҟан СССР Иреиҳаӡоу Асовет адепутатс дыҟан). Иара Иреиҳаӡоу Асовет Апрезидиум аҭыԥаны, иааган Хынҭәба ииҭазшәа. Ари гәнаҳала
иҳәазаргьы ҟалоит.
Виктор Тәанба, Аџьынџьтәылатә еибашьра Афырхаҵа,
зныкымкәа аԥсра абла иҭаԥшхьаз, усеиԥш ԥсыҽрак
ааирԥшып ҳәа сгәы иаанагом, гәаӷшақә изырҳәазаргьы
ҟалоит.
***
Февраль мза аказы, ашьыжьымҭан сыӡӷаб Биана амашьына дҭартәаны аусурахь дызгон. Амашьына аангылеит Ҷавҷаваӡе иулица аханы, уантәи лара лусурҭа ааигәан.
192

Амашьына данылбаауаз лполта аҿацә амашьына ашә
иаҵахеит, иара андәықәла, наскьашьа лзыҟамҵеит,
дарҳәазеит, данкаҳа, лшьаҳәырӡыз иҩацәхыкны иԥҵәеит.
Иара уаҵәҟьа даашьҭԥааны ахәшәтәырҭахь дызгеит. Уа,
цас иҟарҵазшәа, асакаса ҟамлеит. Сыӡӷаб даашьԥааны
ахԥатәи аихагылахь дхазгалеит. Аҳақьымцәа еизеит,
илыхәаԥшит, Анцәа ииныҳәаша, Лукава, инап ала абаҩ
еиқәиршәеит, саргьы сгәы ирҭынчит, аха уантәи сышиашаз усура сзымцеит, схы ишакәым избо саналага,
иҟасҵозеи, аҩныҟа схынҳәит. Сҽааилыхны сышьҭалар
акәхеит, ҩынтә-хынтә еиқәырццак сымгәа ак ҭагьежьит,
адәахьы сандәылҵуаз, игәасҭеит ашьа шысҟәаҵуаз.
Иахьа-уаҵәы сеиӷьхап ҳәа сгәыӷуеит, арахь сыӡӷаб
лшьапы ԥҵәаны ахәшәтәырҭаҟны дышьҭоуп, аха
сеицәамхазар сеиӷьымхеит. Аҟәатәи аҳақьымцәа,
еиҳарак Фрида, Мосваҟа ацара хырԥашьа змам акы еиԥш
илыԥхьаӡеит. Еиҳарак сымгәа шәарҭас илыԥхьаӡеит. Абар
сышьҭеижьҭеи жәохә мшы схыҵит, дызусҭазалаак аӡәгьы
абиуро иалаз сҩызцәа аӡәгьы сымԥынҟа дықәымлеит.
Ус ҽнак, А. П. Саҟварелиӡе сбара дааит (Аминистрцәа
рсовет ахантәаҩы).
— Иҟалазеи, ишԥаугхеи?! — иҳәан, саԥхьа дааин даатәеит, избоит, ҳамҭакгьы дгәамҵхамҵуеит. Нас
иаацәыригеит ашшыԥхьыӡ аӡбахәгьы.
— Это, по меньшей мере, клеветнический выпад,
если не сказать больше, это проявление национализма! —
иҳәеит иара иҽхыршәааны.
— Вам не надо такие скороспелые выводы делать! Вы
же пока не читали письмо! — саацәажәеит сара. Нас Автондил Пиотр-иԥа исеиҳәеит, ашшыԥхьыӡ агәаҭаразы
обком абиуро ачленцәа хыс инарыҭаны акомиссиақәа
шалырхыз, иаргьы комиссиак дшеиҳабу.
Москваҟа ҽыхәышәтәра амҩа сықәымлар ԥсыхәа
шсымамыз аниасҳәа, игәы иамыхәеит, аха сшыҟаз ибон,
193

ауаҩра ааирԥшит. Аҽныҵәҟьа Москваҟа аҭел дасны Кунцево ЦКБ аҿы аҭыԥ сзалихит. Адырҩаҽныҵәҟьа сҭаацәа
снаган адәыӷба сарҭеит.
Москваҟа сцарц адәыӷба санҭала адырҩауха, Хынҭәба
аҭел дасит аҩныҟа.
— Где Баграт Васильевич? — дҵааит амаӡаныҟәгаҩ.
— Уехал в Москву, — аҭак ҟалцеит сыԥшәма.
— Как уехал в Москву, мы ничего не знаем!
— Точнее, он не уехал, а повезли тяжелобольным! —
деиҭацәажәахт Ҭамара. — По настоянию врачей дней 15
он лежал дома, состояние здоровья у него тяже­лое! —
дцәажәоит аԥшәмаԥҳәыс. Ус иаарылаҩит: жәпаҩык рнапы зҵаҩыз ашшыԥхьыӡ сара сымадала иаԥҵазшәа, уажә
ианыцәгьараха, ԥсеиқәырхара Моск­ваҟа сеихазшәа. Ус
адырра роуит Қарҭҟа ЦК ахь. Иаахтны исҳәарц сҭахуп:
аҷкәынцәа ашәҟәы шырҩыз сыздыруамызт. Қарҭаа
даараӡа ирҭахын аԥсуаа рыҩнуҵҟа иҟалаз аҵысра аӡәы
хыс дамоушәа уск еиҵаҟәаҟәазар, цәгьа ирбомызт уи
сара сакәзар, харас иҟоу зегьы сара иласықәыжьны,
гәыбӷан ӷәӷәак ласықәыжьны смаҵура самхзар, иара
ипозициақәа иаҳа идырӷәӷәарызшәа ибон. Акариеризм
мцахәыцәа есқьынагьы аԥсуаа ирԥышькласуеит.
Уажәы иаҳа аԥсгара аныҟала уаҟәыҵ, иҵарҟәаҟәаша
Сталин ианисакьаҳәымҭаз, 1947 шықәса рзы, ҳарҭ
хҩык акоммунистцәа: сара, Ӡиӡариа, Шьаҟрыл
иааҩхьан Аԥсны амилаҭ политика шеиларгаз иккаӡа
иаазырԥшуаз ашшыԥхьыӡ. Уи ашшыԥхьыӡ азыҳәа ашьра ҳақәдыргылахьан. Уажәы шьра-ӡра аныҟаӡам, арзаҳал
ҩтәхаргьы, уи агәаӷьра усҟак исцәыуадаҩмызт, аха саргьы акы сҭаԥшуан.
Ҽнак Иреиҳаӡоу Асовет Апрезидиум аҿы сшыҟаз, скабинет иааҩналеит Олег Дамениеи Кәасҭа Ҵнариеи, урҭ
саԥхьа иаақәырҵеит зыӡбахә ҳамоу ашшыԥхьыӡ акопиа.
Иаасымҵаҵаны саԥхьеит. Усгьы расҳәеит:
194

— Арзаҳал амҩа иқәышәҵаанӡа исшәырбар, ҭыԥқәак
амсхуан, даҽа зҵаарақәакгьы ацысҵон, аха уажәшьҭа
ишәасҳәозеи. Ижәдыруазааит: арзаҳал ҭыӡшәахарц
ишыҟоу, џьоукы обиективла уи аилыргара аҭыԥан,
ацәгьара алхрахь рхы дырхоит. Знапы аҵаҩу зегьы
аӡәк иеиԥш шәгылазароуп. Шәара иҟашәҵаз аԥсадгьыл
аҿаԥхьа ҳақ усуп, ари акопиа наган Хынҭәба иаԥхьа
иқәышәҵа, ииҳәогьы шәаҳап. Ашәҟәы сазҿлымҳауп,
хырхарҭас ишьҭнахуа шәасҳәалап, зны-зынла шәхы
сшәырбала.
Абра ҳаиԥырҵит арҭ арԥарцәеи сареи.
Нас, излеилкаахаз ала, абарҭ арԥарцәа ашшыԥхьыз
знапы аҵаҩу ракәын усгьы, ирышьҭаԥшуа ирышьҭазар
акәхарын. Сара сҟны ишыҟаз рдырхьан, ус анакәха, саргьы сызкылԥшра иалагахьазаарын...
***
25 мшы инареиҳаны Москва Кунцево ЦКБ аҿы
сышьҭан. Аҳақьымцәа иаразнак еилыркааит аца чымазара шсымаз. Зыԥшра ҟамҵакәа сыхәышәтәра иалагеит. Уи
ирхәышәтәуаз сыҩнуҵҟатәи счымазара акәын, аха исыман адәныҟатәи даҽа чмазаракгьы.
Уи Аԥсны зҭагылаз аусқәа ракәын. Сыҷкәын Бенур
усҟан уаҟа Москва амаҵура далан, иҩызцәа-иԥызцәа
уҳәа еиликааит арԥарцәа ирҩыз ашшыԥхьыӡ Аҟәаҟа
ишдырхынҳәыз. Ашшыԥхьыӡ знапаҟны инанагаз ЦК
КПСС аиҿкааратә ҟәша аиҳабы Бровиков Владимир
Игнат-иԥа изакәызаалак Аԥсны зҭагылаз издыруамызт,
иара убас уи издыруамызт «Бериевщина» захьӡыз, уи макьана ашьаҭақәа нханы ишыҟаз ихахьгьы изаагомызт.
Риашашьа змам Бровиков усҟан иҟаиҵаз агха
инарҵауланы дазхәыцзар акәхап, аха ашьҭахь Бровиков еиликааит агха дуӡӡа шыҟаиҵаз, ариашаразгьы, сара
сшаҳаҭуп, даара аџьабаа ибеит.
195

Ишысҳәаз еиԥш, ашшыԥхьыӡ Аԥсныҟа идыргьежьхьан, аусура иалагахьан еиҿкаахаз «Ашьауӷа» бџьар.
Аԥсны Ареспублика жәларак еицырдыруаз арԥарцәа
рнапы зҵаҩыз ашшыԥхьыӡ ишахәҭаз иахамҵгылеит,
уаҳа акгьы ахымҳәааӡакәа иззашшуаз рышҟа идыр­
хынҳәит, еиҭасҳәахуеит, ари гха дуӡӡоуп. Иаҳҳәап, нас,
ашшыԥхьыӡ зҵаара ссамыссақәак ирылацәажәозар,
усҟак уаҩы агәхьаа имкыргьы ҟалон. Аха ари ашшыԥхьыӡ
иқәнаргылон аԥсуа милаҭ аҟазаареи аҟамзаареи зыӡбоз
азҵаарақәа жәпакы.
Абри афакт мацара иаҳарбо рацәаӡоуп, зегь раԥ­
хьаӡагьы нҵыра дук амоур алшоит зегьы ҳзықәгәыӷуа
Ленин ипартиа, хыла-гәыла еилалар ҟалоит ажәларқәа...
Усҟан ишԥарыԥсыхәои зхыԥхьаӡара рацәам ажәларқәа?
Изыхьчода, еиқәзырхода урҭ?
Аколлективтә арзаҳал изнысыз амҩа уахәаԥшыр, абас
уаҩы ихаҟны иааигар ҟалоит:
1. Арзаҳал иаанагоз Бровиков инапаҿы. Уи хаҭала
издыруамызт иахьатәи Аԥсны зҭагылаз, уи аилкаарагьы дашьҭамлеит, иџьоушьаша ЦК КПСС анапхгацәагьы
адырра римҭеит, дагьырзымҵааит.
2. Ашшыԥхьыӡ агәаҭаразы иалхыз акомиссиақәа хазы-хазы итәеит. Знапы анызҵаз ирыԥхьан разҵаара иалагеит. Рыцҳарас иҟалаз, «аҵәыуашьа ззымдыруаз ихы
ԥиҽит!», уи ауп иҟалаз араҟагьы.
Арзаҳал знапы аныз уаҩҵас рацәажәара аҭыԥан,
еиҳаракгьы Автандил Саҟәарелиӡе ихжәаны ацәажәара
ҟазшьас ишьҭихит, лассы-лассы ақәмақаррагьы далагеит:
— В конце концов, вы должны понять, что абхазы занимают небольшой про­цент в Автономной Республике,
с этим неопровержимым фактом надо считаться! — уҳәа
убас ацәажәарақәа хҭеикит, иажәақәа нкылашьа рмоуит. Урҭ реиԥш ахамаԥагьара цәажәарақәа ҳарҭ 37 шықәса
196

иалаԥшыз иаҳхаагахьан, аха уажәы игылаз аҿар, ирылшомызт уи албаадара. Акҿаххрақәа ҟало иалагеит. Еизеит
Аԥснытәи апартиа аобком Апленум. Хынҭәба дықәгылан
ажәахә ҟаиҵеит. Заа иазыҟаҵан иҟаз «ура» ҳәацәа
иацдырӷызит.
Даара еилататаз, ҟәышрак зҵамыз агәаӷ мацара злыжжуаз, ауаа рырҭынчра аҭыԥан, иаҳагьы ргәы еибазыркышаз ажәақәа рҳәеит. Саргьы џьара дысцрамсыр имуит,
ихыбжаҿыбжан иаанхаз Аԥсны атопонимика азҵаара
зегьы сара исхареитәит. Уаанӡа еисрыла, еиқәԥарыла
ишьақәсыргылаз урҭ хыԥхьаӡарала 67 хьӡы инареиҳауп,
урҭ ртәы зынӡак акгьы имҳәаӡеит, дара рхала иҟалаз
џьушьап. Сара сызҭахымыз џьоукы наидтәалан илымҳа
иҭарҳәаз акәыз џьишьеит, атопонимика азҵаара зынӡак
издырӡом. Егьырҭ зегьы ҳарҟәаҵып, Қарҭ Иреиҳаӡоу Асовет Апрезидиум аҿы ишьҭоу аусԥҟақәа амҩа шрырымҭаз
дзаламцәажәазеи?
Агазеҭқәа ҭыҵит, рыбжьқәа еиҵыхны ицәажәеит.
Ахҿақәа идәықәырҵоз џьарак еицҭашәон, аԥсуа
милаҭеилыхцәа ируам акәымзар, Аԥсны акәтаӷь былгьоит, иҟам агхаԥха, амилаҭқәа рыжәҩахыр еибыҭаны еидгылоуп...
Лассы иҟалеит апартиа аобласт Комитет абиуро:
гәыԥҩык арзаҳал знапы анызҵаз ахамшҭыхәҵәҟьа
иҭадыргылеит. Аиаша згәы иҭакыз арԥарцәа ирбеит бзиарак раԥхьа ишышьҭамыз. Мҩас ишьҭырхрызеи
уажәшьҭа? Гәыӷырҭас ирымаз ЦК КПСС акәын, уахь
идәықәырҵаз ашәҟәы иззашшуаз инаган ирырҭеит. Уи
иаанагон: «Ишәҭаху рзыжәыу, шәара шәнапы иануп урҭ
рразҟы!»
1947 шықәса рзы Ӡиӡариа, Шьаҟрыл, сара убасҵәҟьа
ҳақәшәахьан. Иқәгылеит азҵаара: жәлар рыбла шааԥшуа
иҭадырхар ҟалоит иреиӷьу рҵеицәа, уажәы иҳамбеит урҭ
реиԥшқәа, иаҳгәалаҳаршәап, 1937, 1942 шықәсқәа.
197

Жәлар рыбжьи рымчи рыда уаҳа ԥсыхәа ыҟам! Ус
анакәха, ажәлар рлымҳаҟынӡа инагатәуп рыҷкәынцәа
аҭахара ахықә ишхықәгылаз.
Иазгәаҭатәуп, Нестор Лакоба ахәшә иҭан данҭадыр­ха
ашықәс инаркны, аԥсуа жәлар ирхыргахьоу азалымда­
рақәа зегьы шеизыкәкәаз.
Убарҭ амш хьанҭақәа раан, ажәлар еизеит Лыхнашҭа.
Уа иҟалеит гәҭыӷьӷьала ацәажәарақәа. Уахь днаԥхьан
Хынҭәбагьы.
Убри аҽны инаркны, 30-ҩык рнапы зҵаҩыз арзаҳал
даҽа етапк ианылеит. Иага иуадаҩзаргьы аиаша ацәыр­
гара — уи ада даҽак узахьыӡҵомызт уи амҩа.
***
3-тәи аетап: ишысҳәахьоу еиԥш, Кунцево ахәшәтәыр­
ҭаҿы сышьҭоуп, сгәабзиара иаҳа-иаҳа еиӷьхоит, аха
изысҭахгәышьоузеи, сгәы ҭынчым, аҭагылазаашьақәа
хәарҭам Аԥсны. Уа имҩаԥысуа ахҭысқәагьы, сыҷкәын
Бенур ила исаҳауеит. Иҭынчым, еилаҩеиласуеит Аԥсны.
Лыхны еиԥш Ԥақәашьгьы имҩаԥысит жәлар рзеиԥш еизара.
Аизарақәа рҿы, аиқәшәарақәа рҿы, дабаҟоу ҳәа
исазҵаауазаарын, сшычмазаҩыз зегьы иабардыруаз,
лассы Анцәа агәабзиара иҭ ҳәа сырныҳәон.
***
Аҳақьымцәа сара сгәабзиаразы аконсилиум рыман.
Уеиӷьхеит, аха Железновосдк умцар ҟалом рҳәан, апутиовка ааган саԥхьа иаақәырҵеит. Иҭабуп ҳәа расҳәеит
аҳақьымцәа, дара ҩагылан ианца, сааҭк аҟара ниасхьазар
ҟаларын, саԥхьа иқәгылаз аҭел аккаҳәа абжьы геит. Дасуан Сенников. Уи ЦК КПСС аиҿкаара аҟәшаҿы Бровиков
инапаҵаҟа аус зуаз уаҩын.
198

— Мы советовались с Вашими лечащими врачами,
сейчас состояние Ваше­го здоровья позволяет ехать в
Сухуми, а на курорт Вы поедете чуть позже. Сейчас Вам
необходимо быть в Абхазии, там дела очень и очень
осложни­лись... — абас дсацәажәеит Сенников.
Иҟасҵаран иҟазеи, апутиовка наҟ исырхынҳәит.
Аҽныҵәҟьа Бенур машьынала дааин, ахәшәтәырҭа
сҭигеит. Асасааирҭа «Москва» санааи, Сенников аномер
сызҿеиҵахьан. Сҭыԥ анааныскыла, адырра исҭеит.
Асасааирҭа иахьацәыхарамыз џьара ҳаиниеит,
каҳуакгьы ҳнаҿыхәеит. Сен­ников инарҭбааны исеиҳәеит
Аԥсны аҭагылазаашьа. Иара исабжьигақәаз рахьтә иаҳа
зҵазкуа ҳәа исыԥхьаӡеит: ажәлар рырҭынчра.
— Ҳара иаадыруеит ажәлар угәра шырго, уи иахьа даараӡа акры аҵанакуеит! — дцәажәон Сенников.
Иажәақәа цқьа санрызхәыц, апартиа ахадараҟны итәоу
ауаа, сиашара еилкааны ишрымаз агәра згеит. Маҷкгьы
сгәы ааҟәандахеит. Уа ҳаицрыҵит иареи сареи, ашьҭахь
схынҳәны асасааирҭаҿы сномер саныҩналагьы телефонла Васильевгьы дсацәажәеит. Уи Аԥсныҟа днеихьан (ҩынтә-хынтә раҟара, ҳаибадыруан, ихтынгьы
ҳаицәажәалон).
Уажәы уи игәаанагарагьы инықәҵо-иаақәҵо кыраам­
ҭа сазхәыцуан...
Адырҩаҽны ашьыбжьышьҭахь Аҟәаҟа сыԥрит.
***
Ашьыжьымҭан асааҭ 9 рзы апартиа Аобком ахыбра сныҩналеит, схалеит ахԥатәи аихагыла. Актәи
амаӡаныҟәгаҩ икабинет ашә ҟьаҟьаӡа иаартуп, уеизгьы схы ныласкит, уахьынтәи даадәылҵит Колбин Геннади Васили-иԥа — Қырҭтәылатәи ЦК КП — аҩбатәи
амаӡаныҟәгаҩ. Ҳҩыџьагьы ҳаиманы Хынҭәба икабинет
ҳныҩналан ҳаиҿаԥшуа ҳаатәеит.
199

Аицәажәара ҳналагеит, иаразнакгьы издырит Колбин
Аԥсны аҭагылазаашьаҟны изымдыруаз шырацәаз. Иара
уаҵәҟьагьы исырдырит иара иахь исҳәаша рацәаны ишсымоу, аха урҭ рҳәаха самеиӡеит, Хынҭәба дкәаталеиуа
икабинет дааҩналеит.
— А, с приездом! Когда пожаловали? — ҿааиҭит инапы насыҭауа.
— Вчера вечером! — аҭак ҟасҵеит сара, иара днеин
итәар­ҭаҿы астол днахагылеит.
— Вы, я полагаю, в курсе какие события произошли
у нас? — дцәажәеит актәи амаӡаныҟәгаҩ ихы насықәкны,
маҷк аҟарагьы ибжьы ҩҭицеит.
— Да, кое-что знаю! — сҳәеит сара.
— Сейчас нам надо успокоить народ! — дцәажәахт
Хынҭәба.
Ус ателефон абжьы геит, Хынҭәба иаашьҭихит, иасуан
Тҟәарчал ақалақь аҟынтәи, иаарыцҳауан уа ажәлар аизара ишалагаз атәы.
— И там народ хочет устроить сход! Город шахтерский, нельзя этого допус­тить! — итәарҭа астол дахагьежьуеит Хынҭәба. Зны Колбин ишҟа илаԥш иршәуеит,
даҽа­зны сара сахь.
— Вам надо ехать в Ткварчели, надо уговорить народ! — абас адҵа ҟаиҵеит актәи амаӡаныҟәгаҩ.
— Нет, я не поеду, народ не послушает меня! — даа­
цәажәеит Хынҭәба, иаҳа ибжьы изҭымкаауа.
— Вам надо ехать в Ткварчели! — еиҭеиҳәахт
Хынҭәба. Уажәраанӡа ҿымҭӡакәа итәаз Колбингьы уи
дақә­шаҳаҭхеит.
— Баграт Васильевич, Вам надо ехать в Ткварчели! —
дцәажәеит Колбин, дааскьаны даасыдгылан.
— Хорошо, я поеду в Ткварчели, но пусть Б. В. Адлейба поедет со мной, он там работал первым секрета200

рем горкома партии, он хорошо людей знает и его знают! — абас аҳәоу алазгалеит сара. Убри аамҭаз Адлеиба
аус иуан Аԥсны АССР аминистрцәа рсовет ахантәаҩы
актәи ихаҭыԥуаҩыс. Хынҭәбагьы уи дақәшаҳаҭхеит, ателефон аақәхны Адлеиба диԥхьеит обком ахь.
Рацәак мырҵыкәа Адлеибагьы акабинет дааҩналт.
Хынҭәбеи иареи аицәажәара иналагеит. Уи схы иархәаны
Колбин снаиацәажәеит.
— Геннадий Васильевич, хорошо было бы, если и Вы
прие­дете в этот шахтерский город, там большое русское
население, в эти тревожные часы было бы очень полезно
встретиться с ними и поговорить с ними. Это необходимо для установления подлинной причины недовольствия
народа! — иабжьызгоит сара.
— Вы оба поезжайте сейчас, вслед за вами и я приеду
в этот город! — дақәшаҳаҭхеит Колбингьы.
Уиакәхеит, Адлеиба Бориси сареи Тҟәарчалҟа амҩа
ҳақәлеит. Алмҩанык Аԥсны иааҟалаз ахҭысқәа ракәӡан
цәажәатәыс иҳамаз. Уа ҳахьнеиуа иаҳзыԥшызгьы
ҳалацәажәон, ишԥаҟаҳҵари ҳәа аҭагылазаашьақәа
еимҵаҳкуан, ишырҳәо еиԥш, иаҳшәон, иаазон.
***
Апартиа ақалақь комитет зыҩназ ахыбра ҳнаҵагылт.
Ҳаныҩхала абиуро ачленцәа зегьы еизаны иаҳзыԥшын.
Актәи амаӡаныҟәгаҩ Владимир Џьамал-иԥа Аҩӡба
иааркьаҿны иаҳзеиҭеиҳәеит ақалақь аҿы аҭагылазаашьа
зеиԥшраз. Ақалақь аганахьшәа игылаз аԥсуа школ
ашҭаҿы ажәлар аизара иалагахьан. Ҳарҭ Аҟәантәи иаазгьы аԥшәмацәагьы ҳаиманы уахь ҳдәықәлеит. Амҩан
ҳахьнеиуаз иаабон, амҩадуқәа бжьырҭәааны ажәлар аизарахь анаскьара ишаҿыз.
Ашкол ашҭа иазымкуа ажәлар еилақь игылахьан.
Ааԥынрахь инеихьан, аха уи аҽны маҷк иҿыхьҭан,
201

қәаԥсатакгьы ҿеихак амамызт. Ажәлар ҳнарылагылан,
ӷьрада, цәҳарада ҭынч аицәажәара ҳналагеит.
— Ҳаҷкәынцәа арзаҳал аларҵазар, урҭ Америкаҟа
ирмышьҭит, апартиа анапхгара ауп изауз, нас иҟалазеи,
иԥхарс изрышьҭоузеи? Сара санырба нахыс ажәлар
сыкәшан иаагылт, ирасҳәоз иазыӡырҩуан, аӡәгьы дысҿа­
ԥомызт.
Ажәлар аиԥырҵра ргәы иҭамызт, излеилаҳкааз ала,
шьыбжьышьҭахь акәзаап аизара хыртран ианыҟаз, уанӡа
ргәалақәа цәырыргарц рҭахымызт.
Ҳарҭ, уахь инеиз, аизара ҟалаанӡа ҳәа ҳгылозма, апартиа ақалақь комитет ашҟа ҳхынҳәит. Аҟәаҟа адырра
ҟаҳҵеит, аиҳабыра ираҳҳәеит аҭагылазаашьа зеиԥшраз.
Сара аҳәара иҟасҵаз иақәшаҳаҭхеит, схала исзаанрыжьит актәи амаӡаныҟәгаҩ икабинет. Аҩӡба
ихаҭагьы, егьырҭ абиуро ачленцәагьы Б. Адлеибагьы
днарылаҵаны, аҩбатәи амаӡаныҟәгаҩ икабинет ахь ииасит. Изысҭаххазеи схала акабинет? Г. В. Колбин дшаауа
здыруеит, иареи сареи аицәажәара ӷәӷәа ҳаԥхьа ишьҭоуп,
исҭахым уи шаҳаҭ дамазарц.
Рацәак мырҵыкәа Колбингьы акабинет дааҩналеит.
Ара ҳаизахит зегьы. Иҟаз-иныз акакала иаҳҳәеит,
изҵаарақәагьы рҭакқәа иаҳҭеит. Уиакәхеит, иареи сареи ҳаицааныжьны, дара ҩагылан, ицеит. Сиацәажәарц
шысҭахыз усгьы идыруан, џьарак, ҩыџьара телефонқәак
днарыс-ҩарысын, дааин саԥхьа даатәеит.
Маҷк снаскьашәа сналагеит асас иасҳәо сыгәҭыхақәа,
арахь иахьатәи амшгьы сазхәыцуеит.
Колбин иуаҩреи ицқьареи рыгәра згеит, иаргьы ибоит, исҳәо гәҭыӷьӷьала ишысҳәо.
Иаахыҵәҵәаны снарылагеит Аԥсны «Бериавщина»
иахҟьаз ацәгьаурақәа, арыцҳарақәа, азалымдарақәа:
аԥсуа школқәа шадыркыз,
202

ақырҭуа алфавит мчыла ишҳадыргалаз,
уахык ала аҭоурыхтә хьыӡқәа ԥсахны ақырҭуа хьыӡқәа
шыҟарҵаз,
иааҟәымҵӡакәа иахан ахҵәацәа раагара ишаҿу,
рыцҳашьарыда ҳабнақәа шхыршьаауа...
Автономтә республика иамоу аҳәынҭқарра азинқәа
иаҳа-иаҳа рҿырҟәдаара ишаҿу.
Ленинтә милаҭ политика аилагара иаҳагьы иҿаасҭаны
уаҩы ибоит акадрқәа рықәыргылараҿы.
Геннади Колбин сажәа еиԥиҟьомызт, илымҳа кыдҵан
дысзыӡырҩуан. Зны-зынла дгылан даалеиҩеиргьы, нас
дааин иҭыԥ аҿы даатәон.
Аҵыхәтәан ихшыҩ азцеит Хынҭәба дамхымзар ԥсыхәа
шыҟамыз... Дрызҵаауа далагеит акандидатурақәа.
— Еиӷьу еицәоу алаԥшыха ҳамам, иудыруеит кадрлагьы ҳхышьшьы ҳцо ҳаҟам. Абра дҳацуп Адлеиба Борис Виктор-иԥа, уи уаргьы дудыруеит, Цыгәба В. М., Москва аҵара дҭоуп, убригьы аԥышәа имоуп, абарҭ аҩыџьа
рахьтә аӡә далхтәуп! — сажәа ааныскылт абра.
— Зыӡбахә уҳәаз аҩыџьагьы, еиҳарак Адлеиба Б. В.
шьахәла издыруа усзуҩуп! — иҳәеит Қырҭтәылатәи ацентр
Комитет аҩбатәи амаӡаныҟәгаҩ.
Ус адырра ҳарҭеит, ажәлар ашкол аԥхьа ишьҭаз ашҭа
ааныжьны даҽаџьара аиасра иалагеит ҳәа.
Асасцәагьы
аԥшәмацәагьы
ҳазынтәык
зегьы
ҳаиманы аизарахь ҳдәықәлеит. Ҳаннеи, қалақьуаҩык
иашҭаҿы унацәа узрыламҵо ажәлар еизаны игылахьан.
Аҩны аҩбатәи аихагыла иамаз абалкон аҿы амикрофон
ықәгылан, ацәажәацәа уахь инеиуан, аӡә дшаалгалак,
егьи иажәа дналагон.
Колбини сареи иааулакгьы уахь абалкон ахь ҳхалеит,
аизара мҩаԥызгоз ажәлар ирылеиҳәеит иааин иҟаз
ҳажәла-ҳахьӡ, ҳмаҵурақәа...
203

Аԥхьа сара сцәажәеит, иахьынӡасылшоз иқәдыргылоз
азҵаарақәагьы рҭакқәа ҟасҵеит, исымӡеит Ареспублика
анапхгара ирылшо зегьы шыҟарымҵаз, убри иахҟьаны
имаҷымкәа агхақәа шыҟоу. Убарҭ инрыцысҵеит:
аизыӡырҩрра, аиххәыцра аныҟамла, ҳагхақәа рҽеишьа
рымамкәа ишаанхо уҳәа убас акыр сыҽналахалан
сцәажәеит.
Сара сышьҭахь дықәгылан дцәажәеит Г. Колбин. Уи
даара ажәлар рмаршәа кны рҭакқәа ҟаиҵон азҵаарақәа,
ибзиангьы изыӡырҩит, даналгозгьы, исхашҭӡом. «Да
здравствует трудолюбивый абхазский народ!» ҳәа алозунг
дәықәиҵеит, кыраамҭа анапеинҟьара еихсыӷьуамызт.
Абасала ажәлари ҳареи ҳаизааибагеит, иара
уаҵәҟьагьы ажәлар ақәҵра иналагеит.
Ҳарҭ еицыз ҳгәахәара акырӡа еиӷьны Аҟәаҟа
ҳхынҳәит. Синоп ҳанааи, Кол­бин иԥхьарҭахь днаагеит.
Қырҭтәылатәи аминистрцәа рсовет иатәу аԥсшьарҭа ҩны
акәын иара дахьыҩназ.
Аҩны ҳаннаҵагыла Адлеиба уҵх аабзиахеит ҳәа асас
инаиаҳәаны, иҩныҟа дцеит, ҳара аҩыџьагьы ауадақәа
рахь ҳхалеит. Колбин дышиашаз ателефон днадгылан,
зны Москваҟа, нас Қарҭҟа адыррақәа ҟаиҵеит. Убра
ҳаиԥырҵит Колбини сареи, иара ашьҭалахагьы имамкәа,
аҭел ианбасуеи ҳәа дыԥшны дыштәаз сиԥырҵит.
Сара санца сышьҭахь, Колбин Москвантәи дыззыԥшыз
ацәажәарҭа иоуит, ацәажәара мацарагьы акәым, ауыха
иалагӡан ақәҵарақәагьы шьҭырхит.
Сара аҩны сааит, аха сыбла цәа хымлеит, ус иҟьаҟьаӡа
иаашеит. Еиҳарак сгәы змырҭынчуаз: Дзакәхарызеишь
иара? Ажәлар дрыдымгыло далагар, нас ишԥаҳаԥсыхәои?
Адырҩаҽны Аобком аҿы ҳаизыргеит абиуро иалаз зегьы. Асааҭ жәаба рзы ҳаҩналеит аҩбатәи амаӡаныҟәгаҩ
Лордкипаниӡе икабинет. Ҳтәоуп абиуро ачленцәа зегьы
ҳаилаӷәаа.
204

— Москвантәи иахьа иаараны иҟоуп: Бровиков, Сенников, урҭ дрыцуп Васильевгьы! — абри аҟынӡа ауп иаадыруа, ҳарзыԥшуп ҳабла ҭырхаха.
Шьыжьымҭан Хынҭәба дцоит аеропорт ахь. Уаҳа
аӡәгьы дигом, ихала дцоит, убригьы акы иамааназар
акәхап.
Абиуро иало рахьтә сара аӡәк соуп иаҳԥеиԥшу здыруа.
— Иахьа иаагылаз амра нҭашәаанӡа, актәи
амаӡаныҟәгаҩ иԥсахра ҟалароуп!
Рацәак мырҵыкәа Хынҭәба Москвантәи иааз исасцәа
драԥгыланы аобком дааҩналеит, инеигеит икабинет
ашҟа. Ҳара абиуро иалоу ҳахьтәаз ҳтәоуп. Ицеит сааҭк,
абар даҽакгьы. Ус Адлеиба днаҳалԥхьаны Хныҭәба икабинет ашҟа дыргеит. Егьырҭ, акгьы рыздыруам, сара
соуп издыруа уи изиԥхьаз, аха иабаҟоу Адлеиба дахьцаз
дынхацәеит, избан?
Нас излеилкаахаз ала, Адлеиба идыргалаз актәи
амаӡаныҟәгаҩ иҭыԥ илаҿаршәны мап ацәикит. Уи
азҵаара рзымыӡбакәа аимырххара ишаҿыз ауп, ҳарҭ
абиуро ачленцәа уахь ҳшыҩнаргалаз.
Абиуро ачленцәа ҳаикәшаны ҳанаатәа, Бровиков
дҩагылан иҳалеиҳәеит ЦК КПСС аполитбиуро ишьҭнахыз
ақәҵара:
Аҩыза Хынҭәба днагазааит Қырҭтәылатәи акомпартиа Ацентр Комитет ашҟа, ихы дақәитәзааит Аԥснытәи
апартиа аобласт Комитет актәи маӡаныҟәгаҩыс аус ахьиуа аҟнытә.
Иҟоуп убри еиԥш агәаанагара: Аԥснытәи апартиа аобласт Комитет актәи амаӡаныҟәгаҩыс далхзарц аҩыза
Адлеиба Борис Виктор-иԥа, аха иара дақәшаҳаҭым,
шәарҭ абиуро ачленцәа иахышәҳәаауа ҳаҳарц ҳҭахын.
Абиуро ачленцәа зегьы цәажәеит. Урҭ зегьы
еиқәшаҳаҭны актәи амаӡаныҟәгаҩыс далырхит Адлеиба
Борис Виктор-иԥа.
205

Асааҭ 4 рзы еизараны иҟоуп Аԥснытәи аобком Апленум, уанӡа Шеварднаӡегьы даараны дыҟоуп.
Апленум мҩаԥысит ҟыҟҿыҟда, еимакыда, еиҿакыда.
Адлеиба дааин икабинет аҿы даатәеит. Избоит дызхагылаз амаҵура хьанҭа аҭакԥхықәра акыр илаиқәыӷәӷәан
дшыҟоу. Сааидгылан, ус наиасҳәеит: — Зегьы уреиӷьны
ари аҭыԥ уанаршьаз џьумшьан, аха аамҭа еикәшара убас
иақәшәеит, уара уакәхеит иахьа Аԥсны аԥсҟы знапы иадыркыз, ухаҵазар, аԥсуа ԥҳәыс ушлыхшаз, гәыԥҳәыхшла
ушылааӡаз удыруазар, зыԥсы аҟны инеины иҟоу аԥсуа
жәлар гәаартыла урԥыл, ргәы ҟажа, ргәы рҭынч! Уи
улшартә уҟоуп уара, зегь раԥхьаӡагьы Хынҭәба иҟаиҵаз
агхақәа урызхәыц, актив удкыл, тәаха-ԥшыха ҟамҵакәа
уҽазкы агхақәа раԥыхра!
Иаргьы дыхшыҩдамызт, сажәақәа дахьырзыӡырҩыз
иара иусура иазеиӷьхеит. Исыхәҭоуп исҳәарц: Борис Адлеиба икандидатура ҳаналацәажәоз, уи ахаҵа игу-ибзоу
сзымдыркәа садымгылаӡеит, аха еиҭасҳәахуеит, еиӷьуеицәоу ралхра аамҭа ҳҭагыламызт усҟан.
Аԥснытәи апартиа аобком аҿы актәи амаӡаныҟәгаҩ
ҿыц иҭыԥ аҿы дтәеит, аха макьана ажәлар ҭынчым.
Ҳаԥхьа ишьҭоуп иахьеи-уахеи тәамҩахә ҟамҵакәа аусура, раԥхьаӡагьы иааиԥмырҟьаӡакәа имҩаԥгалатәуп
араионқәа
рҿы,
ақыҭақәа
рҿы
аиԥыларақәа,
ақәгыларақәа.
Москватәи
ҳасас
Бровиков
ихы
ҳхибаауам,
даҳзааигәазарц иҭахуп, дҳацныҟәаларцгьы иҭахуп, цқьа
ҳаилибакаар, ҳус арманшәалоит. Иаргьы маҷ-маҷ аилкаара далагеит иҟалаз ахҭысқәа рдацқәа ахьыҵәахыз.
Инаҵшьны иазгәасҭарц сҭахуп: Нестор Лакоба
дҭадырхеижьҭеи, Аԥсны зҭагылаз ауадаҩрақәеи азалым­
дарақәеи ишахәҭоу еиԥш еилкааны Асовет Еидгыла
ахадараҿы игылоу еиҳабык иҟынӡа неишьа амамкәан
206

ҳааиуан, инеиуазаргьы аԥсуаа рышҟа икшартә акәын
ишнеиуаз.
Сара избоит уажәы ҳасас Бровиков ҳтәыла аиҳабырахь
инаишьҭуа информациа ԥымкрада иахьирхаз ишнеиуа. Ус анакәха, ԥсыхәа ахьынӡамоу цқьа еиликаароуп, далԥшынгьы ибароуп Аԥсны зҭагылоу агәаҟрақәеи
ауадаҩрақәеи.
Иахьеи-уахеи ҳаицныҟәоит уи асаси сареи. Гагра,
Гәдоуҭа, Лыхны, Очамчыра уҳәа ақалақьқәа, ақыҭақәа
ҳарҭаауеит, иареи сареи машьынак ҳаицҭатәоуп,
ҳаицәажәоит, аӡәгьы даҳԥырхагам. Сахьцалак исыцуп спапка ҷыда, ари «Ашәҟәы еиқәаҵәа» ахьӡуҵаргьы
ҟалоит. Уи апапка иагәылоуп адокументқәа:
1. 1937 шықәса еиқәаҵәа аан харада-барада иҭадырхаз
рзы дакументқәак еиҳаракгьы «амилаҭеилыхцәа» ҳәа
ихҭакны ирымаз;
2.
Ақырҭуа
алфавит
мчыла
аԥсуа
жәлар
ишрыдырҳәалаз;
3. Аԥсуа школқәа шадыркыз;
4. Ӡиӡариа, Шьаҟрыл, сара, 1947 шықәса рзы ЦК ВКП
(б) ашҟа иааҩыз арзаҳал;
5. Ӡиӡариеи сареи ЦК ВКП (б) ашҟа иааҩыз аҩбатәи
арзаҳал;
6. «Афашист милаҭеилыхцәа» ҳәа ҳшыԥхьаӡаз;
7. Ажәа «Аԥсуа жәлар» аҳәара шыҟамлоз;
8. Атопонимика азҵаара;
(Уахыки-ҽнаки
рыла
ажәытәдгьыл
хьыӡқәа
шырыԥсахыз).
Аусқәа убас еилахәо иалагеит, ЦК КПСС амаӡаныҟәгаҩ
Капитонов Аԥсныҟа дмаар аҷыдахаз ԥсыхәа ҟамлеит. Уи
дшаауаз анраҳа, Қырҭтәылатәи аиҳабыра еиҳәҭахәхәа
Аԥсныҟа иааит. Капитонов иԥылара ианцоз Аҟәатәи
аеропорт ахь саргьы срыццеит. (Уи аҽны Адлеиба уахь
дцартә дзыҟамлеит.)
207

Капитонов обком аҿы данааи, иаразнак абиуро еизигеит, иаҳа ииашан иаҳҳәозар, армарахь итәан Аԥснытәи
аобком абиуро иалаз ачленцәа, арӷьарахь — Қырҭтәылатәи
акомпартиа Ацентр Комитет абиуро ачленцәа, Шеварднаӡе
хадас дрыман усгьы.
Москватәи иаҳзааз Капитонов иҟаиҵеит ажәахә, нас
маҷк иааркьаҿны агазеҭқәа ирнырҵеит. Идыркьаҿыз
рахь иԥхьаӡатәуп: «Аԥсынтәылан макьана «бериавщина» аԥсы ҭоуп». Ажәахә еиҳарак жәлар рырҭынчхарахь
акәын ахы ахьхаз, иҟамызт уаҟа ҳара ҳгәы ԥызҵәахьаз
аерлыкқәа, ажәа гәаҩақәа, алозунгқәа. Исхашҭыз: абиуро
иалагаанӡа Адлеибагьы саргьы Капитонов дааҳадгылан, —
От­носительно включения Абхазской АССР в Российскую
Федерацию, чтобы вы знали, ЦК КПСС не поддерживает это
мнение. Сейчас не целесообразно ставить этот вопрос! —
иҳәан, наҟ днаҳадҵит. Уи азҵаара хәҭаала сара иаахтны
иқәсыргыларц сгәы иҭан, аха ЦК КПСС амаӡаныҟәгаҩ ас
данцәажәа, сҽааныскылар акәхеит.
Ахцәажәарахь ианиас, раԥхьа Қырҭтәылатәи ССР
Аминистрцәа рсовет ахантәаҩы актәи ихаҭыԥуаҩ (ижәла
аҵәы ахьыршьааит, исгәалашәом) дықәгылеит.
— Я предъявляю недоверие к некоторым членам бюро
Абхазского Обкома КП Грузии, как, например Б. Шинкуба. Эти народные волнения не могли возникнуть сами
по себе стихийно, чувствуется, какая-то организующая
рука!
***
Адырҩаҽны Капитонов дшааз заҳаз ажәлар аизара
иалагеит, Аԥсны аҿацәқәа зегь рахьтә зшьамхы инанагоз зегьы еихеит Аҟәаҟа. Аха уи еиԥш ҵысрак ҟалоит ҳәа
ҳаҟамызт, уаанӡа ҳазлеицәажәахьаз ала, сара шаанӡа сгылан Очамчыра араион ахь амҩа сықәлеит. Раԥхьа Ԥақәашь
208

ақыҭа сныдгыларц сҭаххеит, нас уантәи ақыҭақәа снарылс-аарылсуа, аҽны хәлаанӡа уахь сынхарц сыҟан.
Ԥақәашь саннеи, аӡәгьы дсықәымшәеит, иара убраҟа
ауп иахьсаҳазгьы жәпаҩык ақыҭауаа Аҟәаҟа рхы шдырхаз.
Ус дсышьҭаххы Ԥақәашь днеит Какучаиа — Очамчыратәи
араионтә нагӡком ахантәаҩы.
Абас даацәажәеит уи ахаҵа, иԥшшәы ихыгга. Иаразнак сдәықәлеит Аҟәаҟа, иаргьы дааин амашьына
даасыцҭатәеит, иҟалап адҵа имазҭгьы, иаб иашьагьы зны
ахәдаҟаԥшьқәа рус хәымгақәа импыҵакын, ауаҩытәыҩса
ишьра мҵык ашьра изаҩызан...
Аобком ахыбра акәшамыкәша ауаа жәпаҩуп,
еилаҩеиласроуп, Абиуро аилатәарҭа ауада саныныҩнала,
срыхҭыгәлеит Капитонови аҿари шеицәажәоз. (Аҿар
рахьтә уа иҟан: А. Зыхәба, И. Аргәын, А. Џьениа уҳәа даҽа
хҩык-ԥшьҩык.)
Ленин ихьӡ зху ашҭаҿы иаҳа-иаҳа ажәлар аизара
иаҿуп, аиҳабыра рхы ааиларкит.
— Ишԥаҟаҳҵари, Капитонов аизарахь днеирц иҭахуп,
уи зҭахымгьы маҷыҩӡам, уара угәы ишԥаанагои? —
исазҵаауеит сара.
— Уи дыҟоуп ҳәа анраҳа ауп ажәлар ззеизаз, даара иахәҭаны иҟоуп уахь инеира! Дрылаԥшааит ажәлар,
дазыӡырҩааит урҭ ирҳәо, — сцәажәеит сара.
— Уи днеиуазар, имацара дышԥанаҳашьҭуеи, саргьы сицнеиуеит! — абас дықәгылеит Шеварднаӡе. Мап
ҳәа иазҳәодаз, зегьы еиқәышаҳаҭхеит, аха убасҟанҵәҟьа
ицәырҵит даҽа зҵааракгьы: Иаазыртуада амитинг?
Иқәгылан ицәажәарц зҭаху апартиатә организациақәа
рнапхгаҩцәа роуп, иахҳәап, Капитонов, Шевард­наӡе. Ус
анакәха, Аԥснытәи аобком актәи амаӡаныҟәгаҩ Адлеиба
иааиртыр акәхоит амитинг. Аха ара ицәырҵит шәарҭак:
Адлеиба дҿыцуп, амаӡаныҟәгаҩыс далырхижьҭеи рацәак
209

ҵуам, зегьы дрыздыруам, ажәлар ихымхәыцыр ҟалоит,
аҭагылазаашьа убас иҟоуп, дрыдрымкылакәа иҵаҟьан
данықәырца, иахьа иааникыло аҭыԥ аҿы дзынхом, нас
ишԥаҳаԥсыхәо, ҳаиҭаишьҭалахуама амаӡаныкәгаҩ ҿыц?
Иара Адлеиба ихаҭа мап ацәикӡом амитинг амҩаԥгара,
аха ишшәарҭо зе­гьы ирбоит.
— Шәақәшаҳаҭзар, сара иаасыртуеит амитинг! —
сықәгылеит сара, уи акәын еиҳараҩыкгьы ирҭахыз, зегьы еиқәшаҳаҭхеит. Абасгьы иӡбан: алагала ажәа ҳәаны
амитинг сара иаасыртуа, нас ажәа исҭоит Шеварднаӡе,
уи ишьҭахь — Капито­нов. Абарҭ аҩыџьа рцәажәарала
инҵәар акәын амитинг.
Ленин ихьӡ зху ашҭа иқызықызуа уаала иҭәуп.
Ҳахҩыкгьы ҳнеин ҳаақәгылеит Аиҳабыра рыҩны аԥхьа
иҟаҵоу атрибуна. Знык сылаԥш нархызгеит еилақь,
унацәа узрыламҵо игылаз ажәлар ааигәа санрыхәаԥш,
игәасҭеит рыблақәа агәаара шырхыҳәҳәылаз.
Ариаҟара ауаа рацәа рҿаԥхьа ахаангьы сықәымгылац,
исықәыӷәӷәоит аҭакԥхықәра ду, исҳәашаҳәагьы акгьы
хәыцны исымаӡам...
— Ажәлар, абзиара шәықәзааит! — ус сналагеит
сажәа. Ирасҳәеит наҟ-ааҟ исывагылоу асасцәа рыӡбахә,
аҳәарагьы ҟасҵеит цқьа иҟаларц аӡырҩра, аиххәыцра,
даҽазныкгьы иаадырԥшырц ҳабацәа ирымаз ачҳара,
аҟәыӷара, харанаԥшра.
Ажәа исҭоит Капитонов.
— Мы же договорились, не я должен сейчас выступить! — иҳәеит ибжьы аармаҷны.
— Ошибся! — аҭак ҟасҵеит сара. «Ошибка» смыхь­
ӡеит, идырны ауп уи шыҟасҵаз. Ажәа Шеварднаӡе исҭар,
ддырцәажәомызт, ҳаизарагьы еилахәар ҟалон, нас
иаҳзеиқәымкыр ҟалон.
210

Капитонов дцәажәеит, абиуро аҿы ииҳәаз араҟагьы
еиҭеиҳәеит, аиҭаҳәара салагом, иқәгылара шеибакәу
агазеҭқәа ирнылеит.
Еибыҳәан ҳшыҟаз еиԥш, уи ишьҭахь Шеварднаӡе ажәа
исҭоит. Аха уаҩы иаҳартә иҟамлеит уи ииҳәоз, ажәлар
еилаҩынтит, рыбжьы цәгьахеит. Ииулакгьы иажәа далгеит, нас Қарҭынтә иҟаз аиҳабырагьы, иаргьы, Капитоновгьы дҩарыгәҭылакны, аизара ныжьны, еихеит Синопка.
Еиԥхныҩланы урҭ ирышьҭалт Аԥсны аиҳабырагьы. Атрибуна ҳаақәхеит Б. Адлеибеи сареи.
Ажәлар шгылац игылоуп, ақәҵра ргәы иҭаӡам.
Иҟаҵатәузеи
шьҭа?
Снаԥшыҩаԥшуа
сгылоуп,
сзазҵаарыда? Исыздыруам ҳазҭагылоу аамҭазы џьоукы
ргәы рҭынчны рыҩнқәа рҿы излатәаз! Урҭ рахьтә иҟан
акариера мацара иазхәыцуаз. «Ари аӡхыҵра иҟалаз
џьоук ықәнамгар ҟалашам, усҟан ҳара ҳҷыдахаз ԥсыхәа
ҟаларым!» Урҭ аҭыԥ мацарақәа ракәын изызхәыцуаз,
рхахьы ирзаагомызт ажәлар аиакәым иақәшәар шыҟалоз,
Аԥсны хьымӡӷык агар шыҟалоз.
Ҳхынҳәып Ленин ихьӡ зху ашҭахь, уа ажәлар
еилақь игылоуп, аламала еиԥырҵырцгьы ргәы иҭаӡам,
усҟан ԥыҭҩык «апатриотцәа дуқәагьы» ргәы харшала
ахырсырҳәа рыҩны ицәан.
Аҵх агәы еиҩнашоит, аха ажәлар шгылац игылоуп.
Уаҳа ԥсыхәа аныҟамла, ажәлар рышҟа схы нарханы ҩынтә
радиола сцәажәеит. Арзаҳал знапы аҵазҩыз арԥарцәа
рахьтә аӡәык-ҩыџьак цәажәеит (дысгәалашәоит Џьума
Аҳәба).
Иҟьаҟьаӡа ианааша, ажәларгьы ықәҵит, Анцәа
иџьшьаны машәыр џьара иҟамлеит.
Адлеибагьы саргьы Синоп аиҳабыра рдачаҿы ҳаннеи,
Капитонов дгылахьан, длеиҩеиуа иуада дыҩнан. Абас
ауп, машәырк ҟамлакәа ажәлар ықәҵит ҳәа аниаҳҳәа
211

деигәырӷьаны ҳааигәыдиҳәҳәалеит. Нас ҳнаиртәан,
ҩаԥхьа
дҳацәажәеит.
Еиҭашьақәирӷәӷәеит
ԥахьа
ҳзықәиргәыӷӷьаз: ЦК КПСС-и СССР Аминистрцәа рсовети ирыдыркыларан ишыҟоу Аԥсны АССР азыҳәа ақәҵара.
Ашьыбжьышьҭахь Капитонов днаскьаагеит, уи
Москваҟа дыԥрит.
***
Иусхьанҭаны ҳаԥхьа ишьҭоуп абарҭ амшқәа рзы
Аԥсны АССР Иреиҳаӡоу Асовет асессиа амҩаԥгара. Уа
иҳадаҳкылар акәхоит Аконституциа ҿыц.
Ҩынтә снапы ахызгеит, ҳәарада, ҳара ишаҳҭаху иҟам
ҳреспублика Аконституциа, зегь раԥхьаӡагьы иара асуверенитет ишахәҭоу еиԥш инагӡаны иҟаҵам. Уи аҵыхәала
Капитонов сиацәажәо саналага, зынӡак ихахьы иааимгеит.
Аконституциа ҿыц аҟны иахәҭоу аҭыԥ ааннакылароуп аҳәынҭқарратә бызшәа. Ара иҟоуп аиқәымшәара. Ара
агәаанагарақәа хԥаны ишеит:
1. Сареи даҽа ԥыҭҩыки ииашоуп ҳәа иазырыԥхьаӡоит
абас: Аԥсны АССР ҳәынҭқарра бызшәаны иҟазааит аԥсуа
бызшәа.
2. Даҽаџьоукых: аԥсуа бызшәа мацара акәӡам, ара
иацзароуп ақырҭуа бызшәагьы.
3. Егьырҭ иаанхаз ус ирҭахуп: Аԥсуа бызшәеи ақырҭуа
бызшәеи рымацара избан, урҭ ирыцзароуп аурыс
бызшәагьы.
Абри ахԥатәи агәаанагара еиҳараҩык адепутатцәа адгылоит.
Иреиҳаӡоу Асовет асессиа уаанӡа С. Ҷанба ихьӡ зху
адраматә театр аҟны акәын иахьымҩаԥыргоз, аха уажәы
аситуациа злауадаҩхаз ала, асессиа апартиа аобком ахыбра аҩнуҵҟа имҩаԥаагар акәхеит.
212

Асессиа иаӡбоз џьыршьон акадртә зҵаарақәа
(акариеристцәа ракәымзар, нас, изусҭцәада?), ус
ианыҟамла, ажәлар ҩаԥхьа аизара иалагеит Лыхнашҭан.
Ҳаиҭадәықәлар акәхеит, џьара машәырк ҟамлондаз,
анаџьалбеит! Сара сыхәҭаахь ала, исҭахымызт уахь
амҩахыҵра, избан акәзар, уажәшьҭатәи аизарақәа
аԥырхага ҳарҭар алшоит. Зегь раԥхьагьы иаҳхаҳаршҭрым,
лассы Москва иҭыҵран ишыҟоу Аԥсынтәыла азыҳәа
ҷыдала ишьҭыху ақәҵара.
Иреиҳаӡоу Асовет асессиа аусура иагьалгеит, Лыхны ажәлар еизеит ҳәа адырра ҳарҭеит. В. Кобахьиа
иҩызцәақәак ицҵаны уахь дрышьҭит. Исгәалашәоит,
урҭ хынҳәны ианааи, Бровикови дареи реицәажәара.
Иҩашьомызт, ажәлар зыргәаҟуаз акәымкәаны, џьоукы
рҽырҩашьаны амаҵура дуқәа ишырзықәԥоз.
Аобласт биуро ачленцәеи Бровикови Шеварднаӡеи
зегь ааизибаган, исыҳәеит Лыхныҟа сцарац. Уахь ацара
зысҭахымызгьы расҳәеит, аха сдәықәымлар амуит.
Лыхны саннеи, аҭәамҵан ажәлар еидҵәаҵәала
игылан, аха макьана аизара хырымтыцызт. Издыруаз
ҩыџьа-хҩы снарацәажәеит, иҩашьомызт ажәлар ус аламала ишықәымҵуаз. Хазшәа игылаз машьына ласк аҿы
В/Ч дыргылахьан, снеин Аҟәаҟа адырра ҟасҵеит. Сажәа
ааҩбамтәкәа Бровиков, Шеварднаӡе, Адлеиба, даҽа
ҩыџьа-хҩы рыцны Лыхныҟа амҩа иқәлеит. Сара Гәдоуҭа
араиком аҿы сырзыԥшын, уантәи ҳазынтәык Лыхнашҭа
ҳааит.
Амитинг иалагеит. Араион актив аилахәра аҟынтәи
7–8-ҩык цәажәеит. Абжьыуаа рахьтә уа дықәгылеит
Ԥақәашьтәи арҵаҩы Ачба.
Слымҳа кыдҵаны иқәгылақәоз сырзыӡырҩуан,
аха дызусҭазаалак аӡәгьы дрыламцәажәеит амилаҭ
проблемақәа, иаҳҳәап:
213

1. Ҳбызшәеи ҳкультуреи рҭагылазаашьа.
2. Ҳаԥсабара беиа ақәхра ишаҿу.
3. Иаазгәаԥхалак зегьы Аԥсны иааны инхар шауа.
4. Ҳашколқәа рҿы аиҵахарақәа шыҟоу.
5. Акадрқәа реиҵааӡара нап шадкылам.
Еицыз рахьтә Бровиков заҵәык дцәажәеит. Иажәақәа
раӡаны иҳәон, аӷьра, амақаррақәа узрыҵбаауамызт.
Жәлар ргәы зырҭынчшаз — абри иаҳа изықәирӷәӷәоз
Аҟәантәи инеин Аԥсны аиҳабыра рысасцәагьы рыманы
рышьҭахьҟа ихынҳәит. Ажәларгьы маҷ-маҷ ақәҵра иналагеит.
Сара Аҟәаҟа ицоз аиҳабыра рмашьынақәа сырҭамлакәа
сҽааныскылт. Ҳамҭак схала ашҭа аганахьшәа снеиааиуан. Сызлаԥшыз ахҭыс исызцәырнагаз азҵаарақәа сшәон,
иззон.
Заҟантә Лыхнашҭа еизахьоузеи ажәлар? Ианбыкәу
Аԥсны Ахьыԥшымра аныӡбахо? Ииашоуп, ҳмилаҭ хдырра иаҳа-иаҳа ишьҭыҵуеит, аха аиххәыцра ҳацәмаҷуп.
Наскьа игылан исыхәаԥшлакгьы, еидара хьанҭак
зыжәҩахыр иқәрыжьыз сиеиԥшын, зегьы ирхашҭыз
ауаҩы сиеиԥшын.
Аԥсны Аҩнуҵҟатәи аусқәа рминистр иасҳәахьан,
дысзыԥшны дгылан, уи имашьынала Аҟәаҟа схынҳәит,
«Абри ауаҩ дабаҳацрыҵи?» ҳәа аизҵаарақәа ишырҿыз,
аиҳабыра ахьаанҿасыз адачахь сынхалеит.
Адырҩаҽны асасцәа Бровиков, Колбин, Гилашвили
ҳаманы Борис Виктор-иԥеи сареи Ҷлоуҟа ҳцеит, урҭ хаагалеит Лаганиахәҟа, имҩахаагеит сара иахьсгәакьарҭаз
Џьумка Шьынқәба иҩны.
Ахҭыс уадаҩӡақәа рышьҭахь иаҭахын, ҳарҭ аџьабаақәа
еидызбалоз џьара ҳеидтәалар, гәҭыхала ҳнеицәажәаааицәажәар, ҳаԥсы ааиҭаҳкыр.
Убас иагьыҟалеит уи Лаганиахәтәи ҳаиқәшәара.
Анцәа иҟнытә, асасцәа ирфаша-иржәыша мачхәызма!
214

Ашьыбжьышьҭахь ҳасасцәа ҳаманы аеропорт ахь
ҳааит. Лассы Колбини Гилашвилии Қарҭҟа иԥрит. Убраҟа
дҳақәшәеит А. Сакварелиӡе, уи макьана Аԥснытәи АССР
Аминистрцәа Рсовет ахантәаҩы иакәын. Сахьихәаԥшуа
деилашәаны дшыҟоу збоит, ашьҭахь даасыдгылан, исирдырит Ҷлоуҟа дахьаҳамгаз игәы ишалсыз.
— Иҟаҳҵарызеи, Автандил, илоуҵаз ауп иааурыхуа! — неиҿасырхьит сара.
Адырҩаҽны ашьыжь Бровиков дыԥрит Москваҟа.
Аԥшәмацәа ҳалагеит аусура. Дук мырҵыкәа А.
Сакварелиӡе диаргеит Қарҭҟа. Иҟарҵарыда Аԥсны
аиҳабыра рхадас? Закәанла ҳаргьы аӡә дҳазҵаар акәӡами?
Еиҳаракгьы Аусԥҟа знапы анызҵо сара, угәы иаанагозеи
ҳәа аӡә дсазҵаар акәӡами? Уаҳа умԥсит!
Мызқәак ниасхьан, ҽнак Колбин Қарҭынтәи Аҟәа
дааит. Уи иааигеит Қырҭтәылатәи апартиа Ацентр Комитет абиуро иаӡбаз: Аԥсны АССР Аминистрцәа Рсо­вет
ахантәаҩыс дҟаҵазааит Убилава И. Д. — Ари ақәҵара ЦК
КПСС аполитбиуро ишьақәнарӷәӷәахьеит! — нациҵеит Г.
Колбин.
Аиашазы, исцәымыӷхеит ари еиԥш, ҳара уаҩ
даҳзымҵааӡакәа, ирыӡбаз азҵаара. Апартиа Аобком аҿы
Колбин иахь схы нарханы, ус саацәажәеит:
– Мызқәак рышьҭахь жәлар рықәгыларақәа амшын
иххалаз афлыка еиԥш ҳҟьо ҳанрымаз, аӡәызаҵәык ихала ииӡбо иҟамлароуп, иҳагымхароуп ахшыҩеилаҵара
ҳәа ажәлар агәра дҳаргон. Уи аҭыԥ аҿы ақырҭуа дҟамлар
ада ԥсыхәа ыҟамзар, Аԥсны уаҩы диԥшаартә иҟан,
иаҭахымызт Қарҭынтәи иаашьҭра. Ари ақәҵара иарҵысит
ацәажәарақәа, иҟаларгьы алшоит ақәгыларақәа!
Аха сара исҳәаз иазыӡырҩуадаз, Қарҭаа иҟарҵаша
ҟарҵахьан. Аусԥҟа снапы анысҵом ҳәа салагаргьы —
хшыҩццакырахон, аҭагылазаашьа иаҳагьы еибанаркуан.
Аусԥҟа ҭыҵит.
215

Убилава Аԥсныҟа иаашьҭра иахҟьаны, гәҩарас
ишҳамаз еиԥш, иҟалеит аилаҩеиласрақәа, еиҳаракгьы
Гәдоуҭа, Гагра, Тҟәарчал. Ари акырӡа ишәарҭоу усхеит, ЦК
КПСС-и СССР Аминистрцәа Рсовети ақәҵара анышьҭырх
ашьҭахь, ҩаԥхьа ақәгыларақәа — ҳазҭахымыз ахәшьара
азырыӡбар ҟалон.
Ҩ-ажәак еихысҳәаалоит: зыӡбахә цәырызгаз ақәҵара
апроект анышьҭырхуаз саргьы салахәын. Аобком ахь
иҩны ирысҭеит:
1. Аԥсны иахьанӡагьы «бериевщина» адацқәа рыԥсы
шҭоу, иахьанӡагьы Автономтә республика азинқәа
хыбжаҿыбжан ишыҟоу, абарҭ реиԥш агхақәа аԥырзхыша
политика хәшьарак аҭахны ишыҟоу.
2. Иахьынӡахәҭоу ишьақәыргылан иҟам акадр
рааӡара. Жәлар рынхамҩа ахәҭақәа зегьы ԥсыуа кадрла ихаҭәаам, иаҳҳәап: аҳақьымцәа, анџьнырцәа,
агрономцәа, абызшәадырҩцәа, аҭоурыхҭҵааҩцәа уҳәа
убас иҵегьгьы. Убри еиԥш азин ылхтәуп Урыстәылатәи
ауниверситетқәеи аинститутқәеи рҭалара амҩа аазыртуа.
3. Аԥсны аԥсабара беиа ахьчареи аиқәырхареи
рызҵаара зынӡаск иаважьны ишыҟоу. Нкылашьак анамоу, рацәак хара имгакәа Аԥсны наунагӡа ишацәыӡуа
здаҟаӡам абеиара...
Баша садынҵәалаха иҩны ирысҭон, иқәсыргылоз
азҵаарақәа рахьтә абнаԥҟара аҟәыхра мацара ауп ақәҵара
ианшәалаз, егьырҭ азҵаарақәа зегьы адәахьы иавахеит.
Иаахтны иаҳҳәозар, ақәҵара ҭыҵит ихыбжаҿыбжаны,
машәыршәагьы џьара иҳәам Аԥсны иахнагаз агәаҟрақәа
ртәы.
Аԥсуа жәлар уаҳа хлаԥшра рымамкәа иаанхома, нас,
абас игәыгәҭажьны?
Аԥсуа жәлар хәыҷи-дуи, ҳәсеи-хацәеи ықәгылт,
ирыхьзеи, иҟалазеи ҳәа цқьа иҭҵаамхеит ирықәыӷәӷәаз
216

ахьанҭара. Мап, уажәшьҭарнахыс смаҵураҿы саангылара акгьы иаԥсахом... Сгәыӷрақәа еилышшо иалагеит, снапқәа сываҳауеит, зны-зынла исҳәаша сҿашәом.
Шәҟәыҩҩык иаҳасаб алагьы зынӡа сцагәхазар акәхап...
***
Убарҭ амшқәа рзы ЦК КПСС-и амаӡаныҟәгаҩ
Кириленко Пицунда иԥсы ишьон. Уи кырынтә
Аԥсныҟа даақәахьан, кырынтә ҳаиқәшәақәахьан,
ҳаидтәалақәахьан, ажәакала, акыр ҳаизааигәан, ишырҳәо
еиԥш, аԥсшәа ҳзеилан. Исыӡбеит абри ауаҩ сиқәшәарц.
Смаҵураҟынтәи сықәҵра хьаҳәрада иӡбоуп усгьы. Аха
агәҭыхамыжда сымоуп, сыԥсадгьыл иақәнаго азин амам,
арахь ԥсшьарҭас, қьафурҭас ҳтәыла ду анапхгацәа ирымоуп. Кириленко снаидтәалан иасҳәап, аҵыхәтәаны
смаҵура сшаԥырҵуагьы наиасҳәап.
Иаҳҳәап, уи ауаҩ, иахьа аԥсуа дгьыл аҿы зыԥсы зшьо
сидикылеит, иасҳәаран сгәы иҭоузеи, нас?
1. Ибашам, ЦК КПСС-и СССР Аминистрцәа рсовети
ирыдыркылап ақәҵара. Аха ихыбжаҿыбжоуп, ианыԥшуам
аԥсуа жәлар 1937 шықәса иаадыркны азалымдарақәа ирхыргаз, урҭ политикала ахәшьара рыҭам.
2.
Усҟан
аилагарақәа,
азакәандарақәа
иҟаз
иахьынӡахәҭаз рышьаҭақәа ыҵжәам. Агхақәа рырҽеира
ишьшьылаҳан ауп ишымҩаԥысуа, Қырҭтәылатәи аком­
партиа анапхгара ишырҭахӡам ауп арҽеирақәа ишыр­
ҿугьы. Қырҭтәыла еиҳарак Сталин икульт иахҟьаны,
амилаҭеилыхра аҽарҭбаауеит, абар уажәшьҭа уи афашизм ацәҩа ахалахьеит, уажәнатә ашьапы иқәҟьамзар,
Қырҭтәыла
иаҵанакуа
амилаҭқәа
бџьармцала
рнырҵәараҟынӡа икылсуеит...
Ателефон В/Ч аақәхны Пицундаҟа сасит. Кириленко
ицхырааҩ ателефон шьҭихуеит, иасҳәеит схы-сҵыхәа,
217

инацысҵеит ЦК КПСС амаӡаныҟәгаҩ сиацәажәарц
шысҭаху.
— Маҷк аҟара уааԥшы! — иҳәан, ателефон нықәиҵеит.
Сыԥшызар ҟаларын жәабаҟа минуҭ, ус иара аԥшәма
ишьҭихуеит. Ишахәҭоу еиԥш аԥсшәа неибаҳҳәеит, нас
иара дызбарц шысҭахыз аацәырызгеит.
— Ус еилахарас иумоузеи? — дҵааит иара. Иахьынӡалшоз иааркьаҿны сыгәҭыхақәа снарылацәажәеит.
— Аԥсны гәыгәҭажьуп ҳәа агәаанагара шьаҭанкыла ииашам. Уажәааигәа ЦК КПСС-и СССР Аминистрцәа Рсовети ирыдыркылеит аҭоурыхтә қәҵара, Аԥсны Ареспублика анапхгара мацара акәым, акоммунистцәа зегьы убри
анагӡара рҽазыршәалароуп, иааихмырсыӷьӡакәа уахиҽни. Арахь сара сышҟа уааргьы, абри иуасҳәаз инацҵан
уаҳа акгьы сызуаҳәом! Абзиаразы! — Абра иааҿахиҵәеит
уи ахаҵа иареи сареи ҳаицәажәара.
В/Ч наҟ инықәысҵеит. Изуа сақәымшәо акыраамҭа
сеиқәыхьшәашәа акабинет сыҩнатәан. Сгәы ҭызшьааз
Кириленко иажәа хьшәашәақәа ирыҵызбааит тәамбара
интонациакгьы. «Уажәшьҭа иазхоуп!», «Уажәшьҭа иазхоуп!» ҳәа бжьыҿацак саҳазшәа сааҟалеит. Сҩагылан, акабинет сныҩныс-ааҩнысит.
Нас сааин сҭыԥ аҿы саатәан, ақьаад цқьа саахан,
иаасымҵасхалан, аҩыга аашьҭыхны, апартиа Аобласт
Комитет актәи амаӡаныҟәгаҩ ихьӡала арзаҳал аҩра сналагеит. Саҳәон сара Аԥсны АССР Иреиҳаӡоу Асовет Апрезидиум ахантәаҩыс сахьыҟоу аҟнытә схы сақәиҭызарц.
Нас уи еиԥш арзаҳал сыманы Қарҭҟа сышцаз, уа,
ишырҳәо еиԥш, сзыниаз, сзынԥаз, аҩадахьы џьара
салацәажәахьеит, аиҭаҳәара ҳзалагарызеи?
Иҳарҳәозеи арҭ амшынҵақәа? Рыхә шԥашьатәу урҭ?
Анцәа рҭыԥ ҳәа зыӡбахә наҩхьоу Аԥсынтәылан ииз,
218

иааӡаз, хыԥхьаӡарала ирацәам амилаҭ аҵеи, ақырҭуа
милаҭеилыхыҩцәа аԥсуа жәлар шьаҭанкыла иқәызхышаз
аполитика анымҩаԥыргоз аамҭазы, Аԥсны Ареспублика анапхгаҩцәа ируаӡәкхаз, шықәса ҩажәа инареиҳаны
ижәлар гәакьа реиқәырхара иазықәԥоз, илшаз, илымшаз
акгьы авамыжькәа мшынҵа ҳасабла иҭазҩыз — ари УАЗ
АЖӘОУП, УАСИАҬУП.
Даҽакала иаҳҳәозар, ҳазлацәажәо аԥҵамҭа — ари
аԥсуа жәлар зҭашәаз атрагедиа аамҭа зырҵабыргуа
ҭоурыхтә документуп.
Мышкызны аԥхьаҩ иԥыхьашәан иҟалозар, убас еиликаап ҳәа агәыӷра сымоуп сџьабаа маҷымкәа изду арҭ
амшынҵақәа.

АХ ҚӘА
Баграт Шьынқәба. Анатоли Лагәлаа......................... 3
Амшынҵақәа (1967–1978 шш.).................................5
1967 шықәса............................................................6
1968 шықәса .........................................................29
1969 шықәса .........................................................69
1970 шықәса ....................................................... 112
1971 шықәса ....................................................... 159
1972 шықәса ....................................................... 178
1975 шықәса ....................................................... 181
1976 шықәса ....................................................... 186
Амшынҵақәа (Аихшьала)......................................188

Баграт Уасил-иԥа Шьынқәба
Амшынҵақәа
(1967–1978 шш.)
Баграт Васильевич Шинкуба
Дневники
(1967–1978 гг.)

Аредактор А. Лагәлаа
Акорректор И. Џьениа, К. Қәҭелиа
Асахьаҭыхҩы Р. Габлиа
Компиутерла еиқәдыршәеит
Н. Картозиа, Л. Малхасиан

Аформат 84х108/32.
Иҟаҵә. акь. бӷь. 7. Инықә. акь. бӷь. 12.
Аҿаҵаԥҟа №

